,Source_url,article_title,article_text,published_date,language
0,https://www.demorgen.be/nieuws/concrete-dreiging-in-denemarken-door-koranverbrandingen-grenscontrole-wordt-aangescherpt~b3d5794b/,"‘Concrete dreiging’ in Denemarken door koranverbrandingen, grenscontrole wordt aangescherpt","Reizigers die de Deense grens oversteken, kunnen komende week te maken krijgen met strengere controles. De aangescherpte grenscontrole is nodig om de ‘huidige concrete dreiging’ tegen te gaan die is ontstaan na diverse koranverbrandingen in het land, zegt het ministerie van Justitie.De strengere grenscontroles richten zich op mensen die vanuit Zweden Denemarken binnenkomen. Er zijn verschillende bootverbindingen tussen beide landen en er loopt een brug van Malmö naar Kopenhagen. Volgens het Deense ministerie van Justitie zullen er meer willekeurige controles worden uitgevoerd tot zeker 10 augustus.Ook Zweden heeft de grenscontroles aangescherpt. De politie mag mensen aanhouden, fouilleren en auto’s doorzoeken. Volgens de Zweedse premier Ulf Kristersson heeft Zweden te maken met de “lastigste veiligheidssituatie sinds de Tweede Wereldoorlog”, door de dreiging rondom de koranverbrandingen, de toetreding tot de NAVO en de oorlog in Oekraïne.Net als Zweden worstelt Denemarken met koranverbrandingen. Begin dit jaar besloot de Deens-Zweedse extreem-rechtse activist Rasmus Paludan in Stockholm een koran te verbranden. In de maanden daarna kreeg hij navolging van verschillende activisten, in Zweden en Denemarken. Met name in juli nam het aantal koranverbrandingen toe.De regeringen veroordelen de acties, maar zeggen ook de vrijheid van meningsuiting te willen respecteren. Moslims in het buitenland reageren woest. In Pakistan en Irak zijn aanvallen of pogingen tot aanvallen gedaan op de Zweedse en Deense ambassades. Islamitische landen hebben ook woedend gereageerd en ambassadeurs van de Scandinavische landen op het matje geroepen.Naar aanleiding van de boze reacties hebben Zweden en Denemarken gezegd te kijken naar een aanscherping van hun wetten. Zo wil Denemarken koranverbrandingen bij ambassades verbieden. In juli werden bij de Egyptische, Iraakse en Turkse ambassade korans verbrand. Onduidelijk is echter hoe Denemarken dat juridisch wil regelen. Zweden wil kijken of de politie meer mogelijkheden kan krijgen om aanvragen voor koranverbrandingen af te keuren.Gevreesd wordt dat de koranverbrandingen leiden tot aanvallen op Zweden en Denen of Zweedse en Deense doelen in binnen- en buitenland. Afgelopen week was er een aanval bij het Zweedse consulaat in de Turkse stad Izmir, maar het is onduidelijk of die aanval verband houdt met de koranverbrandingen. Een verstandelijke gehandicapte man van wie een visumaanvraag zou zijn geweigerd, schoot een Turkse medewerker van het consulaat neer.",2023-08-04T09:45:28+0200,NL
0,https://www.demorgen.be/snelnieuws/president-van-niger-reageert-in-opiniestuk-op-staatsgreep-ik-ben-een-gijzelaar~b5991bbf/,President van Niger reageert in opiniestuk op staatsgreep: ‘Ik ben een gijzelaar’,"De afgezette president Mohamed Bazoum heeft voor het eerst gereageerd op de staatsgreep in Niger. Hij doet dat in een opiniestuk, dat gepubliceerd werd in de Amerikaanse krant The Washington Post. ‘Als de coup succes heeft, zal het vernietigende gevolgen hebben voor ons land, onze regio en de hele wereld’, schrijft hij.In het artikel roept Bazoum de internationale gemeenschap en de Verenigde Staten op tot het herstellen van zijn regering. “Ik schrijf dit als een gijzelaar”, klinkt het. “Niger wordt aangevallen door een militaire junta die probeert onze democratie omver te werpen en ik ben slechts een van de honderden burgers die willekeurig en illegaal gevangengenomen zijn.”“Als de coup succes heeft, zal het vernietigende gevolgen hebben voor ons land, onze regio en de hele wereld”, schrijft Bazoum. Hij gaat onder meer in tegen de beweringen van de militaire junta, die naar eigen zeggen handelt om de veiligheid van Niger te garanderen.De president benadrukt dat de aanvallen van jihadistische terroristen juist zijn verminderd en dat ontheemden hebben kunnen terugkeren naar hun dorpen. “Niger is veiliger dan ooit in de afgelopen vijftien jaar”, schrijft hij. “De veiligheidssituatie van Niger is aanzienlijk beter dan die van onze buren Mali en Burkina Faso, waarvan de regering, beide geïnstalleerd door militaire staatsgrepen, de illegale coup steunen.”Bazoum wijst ook op zijn sociaaleconomisch beleid, dat vorig jaar leidde tot een verdrievoudiging van de economische groei. “We kunnen ons niet permitteren om dit momentum te verliezen”, aldus Bazoum. Hij schetst een beeld van “een autocratische junta zonder visie of betrouwbare bondgenoten” en wijst op de al fors gestegen prijs van rijst en op de voedings- en stroomtekorten in Niger. “Boko Haram en andere terreurorganisaties zullen zeker misbruik maken van Nigers instabiliteit” en onder andere hun “antiwesterse indoctrinatie” van jongeren verder opvoeren.“In onze tijd van nood roep ik de Amerikaanse regering en de hele internationale gemeenschap op om onze grondwettelijke orde te herstellen”, besluit Bazoum zijn betoog. “Vechten voor onze gedeelde waarden, waaronder democratisch pluralisme en respect voor de rechtsstaat, is de enige manier om duurzame vooruitgang te boeken tegen armoede en terrorisme. Het Nigerese volk zal uw steun nooit vergeten op dit kantelpunt in onze geschiedenis.”Intussen hebben de coupplegers de militaire samenwerking met Frankrijk stopgezet. Een vertegenwoordiger van de junta las het besluit donderdagavond op de nationale televisie voor. Hij voegde eraan toe dat een diplomatiek bericht naar Frankrijk zal worden gestuurd. Frankrijk heeft nog niet gereageerd. Ook riep het nieuwe bewind de Nigerese ambassadeurs in Frankrijk, de Verenigde Staten, Nigeria en Togo terug.Frankrijk heeft tussen de 1000 en 1500 militairen in Niger die helpen bij het bestrijden van een opstand van groepen die banden hebben met al-Qaeda en Islamitische Staat die zich over de regio heeft verspreid.Niger speelt een belangrijke rol in de Franse en westerse strategieën om de jihadistische opstand te bestrijden die de Sahel sinds 2012 teistert. Het anti-Franse sentiment in de regio lijkt toegenomen, aangewakkerd door Rusland, dat de laatste jaren steeds prominenter aanwezig is via de huurlingengroep Wagner.",2023-08-04T09:31:00+0200,NL
0,https://www.demorgen.be/snelnieuws/kiosk-op-antwerpse-groenplaats-afgesloten-na-aanhoudende-overlast-uitwerpselen-kwamen-in-metrostation-terecht~bbb85fb3/,Kiosk op Antwerpse Groenplaats afgesloten na aanhoudende overlast: uitwerpselen kwamen in metrostation terecht,"In de Antwerpse binnenstad is de kiosk op de Groenplaats door de politie afgesloten vanwege aanhoudende overlast. Horeca-uitbaters klagen er al langer over personen onder invloed van drugs en alcohol die mensen lastigvallen, onderling vechten of hun gevoeg doen.De kiosk op de Groenplaats is een klein podium waar bij evenementen of manifestaties muziek wordt gespeeld of toespraken plaatsvinden. De laatste tijd werd de constructie echter vaak ingepalmd door daklozen en drugsverslaafden, die er zelfs hun gevoeg deden. Voor de politie is de maat nu vol. Er werden hekken geplaatst aan de toegangstrap.Onder de kiosk bevindt zich het metrostation aan de Groenplaats en daar kwamen zelfs uitwerpselen in terecht.“Dat was bijzonder onhygiënisch”, zegt Wouter Bruyns van de lokale politie in Antwerpen aan VRT NWS. “Zo creëer je ook een onveiligheidsgevoel op de Groenplaats. De kiosk afsluiten lijkt te werken. Er is nu minder overlast.”Hoe lang de maatregel zal gelden, is niet duidelijk. Er staat wel een heraanleg gepland van het plein waarbij de kiosk sowieso zal verdwijnen, maar die werken starten pas in 2025.",2023-08-04T09:16:17+0200,NL
0,https://www.demorgen.be/snelnieuws/lichaam-van-sinead-o-connor-vrijgegeven-maar-doodsoorzaak-blijft-onduidelijk~b082d41a/,"Lichaam van Sinéad O’Connor vrijgegeven, maar doodsoorzaak blijft onduidelijk","Het lichaam van de overleden Ierse zangeres Sinéad O’Connor is vrijgegeven en overgedragen aan haar nabestaanden. Dat meldt de krant The Mirror. Over de doodsoorzaak is nog niets bekend. Het autopsierapport kan nog weken op zich laten wachten.Op woensdag 26 juli raakte bekend dat Sinéad O’Connor is overleden op 56-jarige leeftijd. De zangeres, bekend van hits als ‘Nothing Compares 2 U’ en ‘Troy’, werd bewusteloos aangetroffen in haar woning in Londen en werd ter plaatse doodverklaard, zo meldde de Metropolitan Police. Er zouden geen verdachte omstandigheden in het spel zijn, maar de exacte doodsoorzaak blijft nog een mysterie.Volgens The Mirror is het lichaam van de zangeres inmiddels vrijgegeven en overgedragen aan haar familieleden. John Thompson, griffier van het London Inner South Coroner’s Court, bevestigde aan The Irish Times dat er vooraf eerst “een autopsie werd uitgevoerd om een medische doodsoorzaak vast te stellen”. Het kan evenwel nog enkele weken duren voordat de resultaten bekend zijn. De conclusie van het autopsierapport kan openbaar worden gemaakt, mocht er een gerechtelijk onderzoek naar haar dood worden opgestart.",2023-08-04T08:02:05+0200,NL
0,https://www.demorgen.be/tv-cultuur/dit-mag-u-niet-missen-op-tv-vanavond~b2a6218f/,Dit mag u niet missen op tv vanavond,"Elke dag tipt de tv-redactie van De Morgen de beste en meest opvallende programma’s van de dag en ontdekkingen op Netflix, Streamz en co. Het volledige overzicht met de reguliere tv-programmatie vindt u in de tv-gids van De Morgen.Film. Frodo is vastberaden om de machtige en felbegeerde ring, die tovenaar Gandalf hem toevertrouwde, op Mount Doom in Mordor te vernietigen. Dit is de enige manier om te voorkomen dat de ring in de handen valt van Sauron, de duistere vorst van Mordor. Maar het reisgezelschap dat Frodo veilig naar Mordor moest leiden, is uit elkaar geslagen. Alleen Frodo’s trouwe vriend Sam is nog met hem op pad. De troepen van de boosaardige heerser van Mordor rukken steeds verder op. De strijd om Midden-Aarde barst nu pas echt los.Om 20.35 uur op Play4.Film. 2054. In Washington is een speciale afdeling opgezet die moordenaars oppakt nog vóór ze de moord plegen. John Anderton is één van de hoofddetectives die werkt voor deze zogenaamde ‘Precrime’-divisie, tot het systeem zegt dat hij binnen de 36 uur zelf een moord zal plegen. Aangezien John een rotsvast vertrouwen heeft in het systeem, begint hij te vermoeden dat iemand hem er wil inluizen. Er zit maar één ding op: vluchten om te kunnen onderzoeken hoe hij de misdaad kan voorkomen en dat aan de hand van het ‘minority report’ van Agatha.Om 22.50 uur op VTM 2.Film. Stanley is een saaie bankbediende die droomt van een leven vol glitter en glamour. Zijn leven verandert ingrijpend wanneer hij een antiek Scandinavisch masker met magische krachten vindt waardoor hij transformeert in een onweerstaanbare en gevatte superheld. In zijn nieuwe gedaante gaat Stanley de strijd aan met bankovervallers en de lokale maffia.Om 20.35 uur op Play6.Een ervaren politieagent met een trauma en een ambitieuze jonge officier van justitie. Rechercheur Mike en aanklaagster Jule wonen in Berlijn, kennen elkaar niet, maar zetten beiden op hun eigen manier vraagtekens bij het sterven van een veroordeelde crimineel in de gevangenis. Al snel blijken hun grootste tegenstanders niet de criminelen, maar de rotte appels in het eigen justitieapparaat.Op Netflix.De setting van Transatlantic lijkt ver weg van de Tweede Wereldoorlog. Hoe duister, rauw en verdrietig de meeste oorlogsfilms zijn, zo zonnig, charmant en optimistisch is het Marseille in deze historische dramaserie. Het script is gebaseerd op het waargebeurde verhaal over het Emergency Rescue Committee, geleid door Varian Fry, samen met Mary Jayne Gold en twee Joodse bondgenoten. Met gevaar voor eigen leven helpen ze vluchtelingen uit bezet Frankrijk ontsnappen, onder wie veel kunstenaars die op de opsporingslijst van de nazi’s staan. Meer dan tweeduizend mensen weten hierdoor de oorlog te overleven, zoals kunstenaar Max Ernst, filosoof Hannah Arendt en schrijver Heinrich Mann.Op Netflix.Yes Minister, Veep, The Thick of It, Years and Years, ja zelfs De 16: we zeggen niet gauw nee tegen goede politieke satire. Het is dus uitkijken naar White House Plumbers, een vijfdelige miniserie over de twee ‘loodgieters’, gespeeld door Woody Harrelson en Justin Theroux, die alles in het werk moesten stellen om de herverkiezing van Richard Nixon te verzekeren. Tot hun takenpakket behoorde ook een inbraak in het kantoor van de Democratische Partij. Hoe dat afliep weten we allemaal dankzij het Watergate-schandaal. Regisseur is David Mandel, die de laatste drie seizoenen van Veep produceerde en meeschreef aan Saturday Night Live, Seinfeld en Curb Your Enthusiasm. Dat zou dus beter moeten aflopen dan die beruchte inbraak.Op Streamz.Geen grote sterren, geen tot de verbeelding sprekende synopsis, geen spectaculaire scènes. En toch, het eerste seizoen van Somebody Somewhere behoorde tot het beste van wat ik vorig jaar zag. Een kleine maar o zo fijne reeks over enkele loners en outsiders die in een stadje ergens in het midden van de Verenigde Staten wonen. Te midden van al die kleurrijke personages heb je Sam, gespeeld door Bridget Everett, die deze reeks ook schreef. Getroubleerd door het verleden vindt ze een plaats en zichzelf terug. Het levert heerlijke tranches de vie op, nu eens grappig, dan weer schrijnend, steeds wonderschoon. Het tweede seizoen gaat verder op het ingeslagen pad, met opnieuw zeven relatief korte afleveringen. Kijken maar.Op Streamz.The Last of Us is nog maar net gedaan en daar is de volgende dystopische reeks alweer. Zou het dan toch iets met het tijdsgewricht te maken hebben? In Silo blijven er na een apocalyps nog 10.000 mensen over op aarde. Ze verblijven in een silo, die diep onder de grond verscholen zit – geen kat die weet hoe die daar komt – en waar ze volgens een aantal strikte regels moeten leven om te overleven. Alleen wil een ingenieur, gespeeld door Rebecca Ferguson (Dune, Mission: Impossible - Rogue Nation), er meer van weten. Het zou ook geen dystopische reeks zijn als ze in haar zoektocht geen donkere geheimen en vele leugens op het spoor komt.Op Apple TV+.",2023-08-04T08:02:00+0200,NL
0,https://www.demorgen.be/sport/eindelijk-is-er-een-voetbalschoen-speciaal-voor-vrouwen-maar-kevin-de-bruyne-draagt-hem-ook~b5e9834e/,Eindelijk is er een voetbalschoen speciaal voor vrouwen (maar Kevin De Bruyne draagt hem ook),"Het sportmerk Nike bracht voor het WK een voetbalschoen op de markt, speciaal ontwikkeld voor vrouwen. Dat was hoognodig, gezien de vele pijnklachten. Alleen: waarom draagt Rode Duivel Kevin De Bruyne de schoen ook?Eindelijk is er een speciaal voor vrouwen ontwikkelde voetbalschoen van een groot sportmerk. ‘Het werd tijd ook’, zegt de Amerikaanse international Crystal Dunn, door Nike naar voren geschoven om de Phantom Luna te promoten. Haar Nederlandse collega Jill Roord draagt het model ook op het WK in Australië en Nieuw-Zeeland. Ze scoorde er al drie keer mee.Belangrijker is dat de schoen misschien een probleem oplost waar veel voetbalsters last van hebben: ze spelen met pijn, omdat hun schoenen niet lekker zitten. Terwijl in sporten als atletiek, tennis en in het dagelijkse leven speciale vrouwenmodellen de norm zijn, spelen voetbalsters meestal op schoenen die primair voor mannenvoeten zijn ontwikkeld. De nieuwsgierigheid naar het nieuwe model is daarom groot, ook omdat er een plaag is van blessures, vooral aan de kruisband.‘De schoen lijkt heel logisch in elkaar te zitten’, zegt Maikel Caarels, de podotherapeut van de voetballers en voetbalsters van FC Twente. Een bredere voorvoet, smallere hiel, het buigpunt onder de bal van de voet, minder hoge noppen. ‘Dat zijn eigenschappen die passen bij een vormgeving voor een vrouwenvoet.’Hij zegt het met enige terughoudendheid, want hij heeft de schoenen nog niet in zijn handen gehad. Dat gaat zeker gebeuren, want hij wil weten of het iets kan zijn voor de voetbalsters van Twente, die vaak bij hem aankloppen omdat ze last hebben van slecht zittend schoeisel. ‘Ik schat dat zo’n 40 procent van de Twente-vrouwen bij mij komt, bij de mannen zit dat op 10, hooguit 20 procent.’De Twentse voetbalsters bevinden zich met hun pijnlijke voeten in goed gezelschap. De European Club Association (ECA) bracht onlangs de resultaten van een onderzoek naar buiten naar de schoenen van 350 topvoetbalsters. De verontrustende conclusie: 82 procent van de speelsters zei pijn aan de voeten te hebben tijdens het voetballen.Het is eigenlijk geen wonder want voetbalschoenen zijn over het algemeen ontwerpen voor mannenvoeten. Die zijn rechthoekiger dan vrouwenvoeten, die meer de vorm hebben van een trapezium: smal bij de hiel, van voren juist breder. Een kleinere maat lost dus vaak niks op: als de hiel past, is de schoen voorin te smal en andersom.‘Voetbalsters komen bijna altijd vanwege problemen specifiek met hun voet’, zegt Caarels. ‘Vaak omdat het voorin knelt of omdat de wreef te hoog is.’ Er gaat dus duidelijk iets mis met de pasvorm en dat is niet zo bij voetballers, die vaak elders in het lichaam klachten hebben. ‘Bij vrouwen zie ik amper problemen boven de knie.’De podotherapeut kan de voetbalsters soms, tijdelijk, helpen. ‘Het is tegenwoordig allemaal kunststof’, legt hij uit. ‘Door het te verwarmen kun je het wat wijder maken, of juist weer wat smaller.’ Inlegzooltjes zijn ook veelgebruikt en de smallere hiel wordt vaak ‘opgelost’ met enkelbeschermers en dikke kousen.Of de Phantom Luna die problemen op gaat lossen, moet nog blijken. Enige scepsis is op zijn plaats, want dit model is niet het eerste waarvan een groot sportmerk beweert dat het speciaal voor vrouwen is ontwikkeld. Adidas kwam al in 1975 met de Anja, een witte schoen, wat toen nog uitzonderlijk was. Ook Puma introduceerde al modellen die beter zouden zijn voor vrouwen.Nike adverteerde zelf al eerder voor schoenen met voetbalsters. ‘De splinternieuwe Tiempo 10 is gemaakt voor spelers als Rose Lavelle’. Volgens de slogan waren die schoenen ook al perfect voor de Amerikaanse international: Jouw voeten. Jouw pasvorm.Vaak zijn het modellen die enigszins zijn aangepast, maar wel op mannelijke leest zijn geschoeid. Omdat voetbal zo’n grote sport is, is het bestaande aanbod wel enorm. Veel voetbalsters kunnen er daarom toch mee uit de voeten.De Nederlandse routiniers Stefanie van der Gragt (Nike) en Sherida Spitse (Puma) lopen bijvoorbeeld al jaren mee, maar zeggen allebei dat hun voetbalschoenen prima passen. ‘Ik krijg de mijne gewoon opgestuurd’, zegt Spitse die wordt gesponsord door het Duitse merk. ‘En ze zitten eigenlijk altijd goed.’ Lachend: ‘Mijn voeten zijn natuurlijk pareltjes.’De Phantom Luna wordt geïntroduceerd op het moment dat er in het vrouwenvoetbal een plaag is van kruisbandblessures. Op het WK ontbreekt een heel elftal aan spelers, onder wie Vivianne Miedema, die bijna een jaar zoet zijn met hun revalidatie. Nike doet geen medische claims, maar het cirkelvormige noppenpatroon van de nieuwe schoen – door de fabrikant Cyclone 360 gedoopt – lijkt er op gericht om de kans op die blessure te verminderen.‘Je wilt zo min mogelijk rotationele tractie’, zegt Caarels. Weinig weerstand bij het draaien en keren bedoelt hij daarmee. ‘Om te voorkomen dat een speelster vast blijft staan in het veld. Ik kan me voorstellen dat die ronde plaatsing daarbij helpt.’Misschien is het daarom geen toeval dat ook de blessuregevoelige Kevin De Bruyne de nieuwe schoenen test. De ster van Manchester City en België werd ermee gespot op een training. Voor Nike zou het goed zijn als een bekende voetballer deze schoen gaat dragen. Dat het merk de Phantom Luna introduceert zegt iets over de groei van het vrouwenvoetbal, maar de markt voor de mannen is nog altijd veel groter.‘Ik zou zeggen: probeer het vooral’, adviseert Caarels. Niet alle vrouwenvoeten zijn immers even trapeziumvormig en niet alle mannenvoeten precies rechthoekig. ‘Waar ik wel mijn bedenkingen bij heb: een schoen voor vrouwen zou soepeler moeten zijn. Mannen hebben een stijvere zool nodig omdat ze meer kracht hebben. Als deze zool flexibeler is, zeg ik: mannen, blijf er vooral bij weg.’",2023-08-04T07:47:36+0200,NL
0,https://www.demorgen.be/snelnieuws/tuur-dens-zorgt-met-brons-in-scratch-voor-eerste-belgische-medaille-op-super-wk~b5096926/,Tuur Dens zorgt met brons in scratch voor eerste Belgische medaille op Super-WK,"Op de openingsdag van het WK baan in Glasgow pakte ons land meteen een medaille. Een alerte Tuur Dens reed in de Sir Chris Hoy Velodrome naar brons in de scratch. Opsteker nadat hij één week geleden nog ziek aan de kant stond. ‘Door die gebrekkige voorbereiding wist ik niet of ik 100 procent fit was. Maar de benen waren er wel.’Scratch is een koers met massastart over 15 kilometer, waarbij het eenvoudige principe geldt: wie aan het eind als eerste over de finish komt, wint. Kolfje naar de hand van Tuur Dens (Team Flanders-Baloise). De 23-jarige Rotselaarnaar werd in 2017 al Belgisch juniorenkampioen in het nummer, pakte op het EK U23 in ‘21 brons en in ‘22 zilver en verraste later dat jaar in zijn eerste prof-WK ooit in Roubaix met zilver. Vorig jaar, op het WK in Parijs, strandde hij op plaats vier.En nu werd het dus brons. Dens reed een zeer aandachtige koers en roerde zich (misschien net iets te nadrukkelijk) bij de schaarse aanvallen mee in de achtervolging. Uiteindelijk haalde de Brit Tidball het in de eindspurt voor de Japanner Kuboki. Dens gooide zich met een laatste krachtinspanning óp de streep nog voorbij onder meer Eefting en Grondin. Brons! Het maximum haalbare nadat hij zijn voorbereiding vorige week nog grondig verstoord zag wegens ziekte.“Ik denk dat er meer in zat”, aldus Dens, die de wedstrijd goed dicht hield. “Da’s mijn favoriete tactiek: op slot en dan sprinten. Maar ik moest mijn eindschot van iets te ver beginnen, twijfelde wat op het einde om me te positioneren. Door die gebrekkige voorbereiding wist ik niet of ik 100% fit was en zou kunnen doen wat ik normaal doe. Maar de benen waren er wel, je zag duidelijk dat ik nog iets over had. Zo’n ultieme jump is echt wel iets wat ik kan, da’s op mijn lijf geschreven. Gewoon twee ronden keihard rijden en dan finishen.”Voor de start praatte bondscoach Kenny De Ketele nog even op Dens in. Wat hij precies vertelde? (lacht) “Het was niet echt tactisch. Eerder luchtig. Op het hoogtepunt van stress kwam hij me op mijn gemak stellen. Gewoon nog even zeggen waarom ik hier ben, waarom ik het verdiend heb... Zo van ‘we zien wel, doe je best’. Dat werkt het best bij mij.”Het brons was voor Dens een kleine troostprijs voor de gemiste kwalificatie in de ploegenachtervolging (met Bernard, Pollefliet en Vandenbranden), eerder op de dag. “Op zich deden we het niet superslecht. We werden negende en de beste tien landen mogen naar de Olympische Spelen 2024 in Parijs. Dus daar doen we in principe wel een goeie zaak voor. Maar door die ziekte(s) (ook De Vylder werd getroffen) raakten we enkele procentjes vertrouwen kwijt. Waardoor het niet onze beste ploegenachtervolging werd. Dat doet wel pijn op zo’n groot toernooi.”",2023-08-04T07:25:02+0200,NL
0,https://www.demorgen.be/snelnieuws/opnieuw-buien-en-kans-op-onweer-temperaturen-tot-21-graden~bb251ef7/,"Opnieuw buien en kans op onweer, temperaturen tot 21 graden","Er is vrijdag veel bewolking met buien en op sommige plaatsen onweer. Het kwik klimt tot 15 of 16 graden in de Ardennen en tot 20 of 21 graden in het centrum van het land. Dat zegt het KMI.‘s Avonds en ‘s nachts blijft het grotendeels droog, met eerst brede opklaringen en later in de nacht weer meer wolken. De minima liggen tussen 8 en 15 graden.Zaterdag begint vrijwel droog met eventueel opklaringen en plaatselijk zeer lichte regenval. Al snel neemt de bewolking toe en na de middag gaat het regenen. In de loop van de avond en nacht zijn er fikse buien met kans op onweer. De temperaturen gaan niet hoger dan 15 à 20 graden.Ook zondag is het eerst nog zwaarbewolkt met regen of buien en kans op onweer. In de namiddag wordt het over het westen en zuidwesten mogelijk droger met opklaringen. Het is winderig en fris met maximumtemperaturen van 12 tot 18 graden.Maandag wisselen zon en wolken elkaar af, met tussendoor enkele buien. Maxima tussen 15 en 20 graden. Dinsdag neemt de bewolking weer de overhand, met kans op neerslag en temperaturen tot 16 à 20 graden.Nadat woensdagochtend nog wat wolkenvelden zijn gepasseerd, wordt het woensdagnamiddag en donderdag zonniger en warmer. Het kwik klimt tot wel 25 graden.",2023-08-04T07:23:35+0200,NL
0,https://www.demorgen.be/snelnieuws/ik-ben-zeker-van-de-afloop-siegfried-bracke-start-rechtszaak-om-pensioenextra-s-te-behouden~bd4717d9/,‘Ik ben zeker van de afloop’: Siegfried Bracke start rechtszaak om pensioenextra’s te behouden,"Oud-Kamervoorzitter Siegfried Bracke (N-VA) is met een verzoekschrift van 55 pagina’s bij de Raad van State zijn strijd tegen de inhouding van zijn pensioenbonussen ­begonnen. Dat berichten de Mediahuis-kranten vrijdag.De affaire barstte in maart 2023 los. Toen bleek dat de hoge ambtenaren en de oud-voorzitters van de Kamer via ‘pensioenextra’s’ boven het wettelijke maximum voor de pensioenen kwamen. Die vergoedingen waren bovendien niet volgens de wettelijke wegen tot stand gekomen. Acht hoge ambtenaren kregen samen 5,9 miljoen euro. Voor Bracke ging het om 126.000 euro aan bonussen.De Kamer vroeg de betrokkenen om hun extra vergoedingen terug te storten. Open Vld’er en oud-Kamervoorzitter Herman De Croo stortte prompt zijn 210.000 euro terug, Bracke heeft dat altijd geweigerd. Er was “niets duisters of illegaals” aan de regeling, zei hij.Dat Bracke kans maakt met zijn procedure blijkt uit het kortgeding waarin twee ambtenaren van de Kamer gelijk kregen. De rechter oordeelde in hun zaak dat de Federale Pensioendienst (FPD) hun pensioenen niet zomaar mocht verminderen. Tot de zaak ten gronde wordt uitgesproken, moet de FPD hen uitbetalen als voorheen.“Ik maak mij geen illusies, ze zijn daar niet de snelste van de wereld. Het zal nog wel even duren voor ik daar effect van zie. Maar ik ben wel zeker van de afloop. De Kamer heeft een eindeloze reeks fouten gemaakt en talloze rechtsprincipes geschonden”, zo wordt Bracke in Het Nieuwsblad geciteerd.",2023-08-04T06:56:00+0200,NL
0,https://www.demorgen.be/snelnieuws/tientallen-gewonden-en-arrestaties-bij-eritrea-festival-zweden~b0d0050f/,Tientallen gewonden en arrestaties bij Eritrea-festival Zweden,"Tientallen mensen zijn gewond geraakt toen een Eritrees cultureel festival in de Zweedse hoofdstad Stockholm ontaardde in chaos. Zweedse media berichten dat zo’n duizend demonstranten het terrein bestormden. Volgens de politie hadden 52 mensen medische hulp nodig.Tijdens de ongeregeldheden raakten drie politieagenten gewond. Twee konden doorwerken, maar de derde moest naar het ziekenhuis vervoerd worden voor een medisch onderzoek, zo laat de politie weten. Het is volgens de politie onduidelijk of de agenten slachtoffer werden van een misdrijf of dat ze gewond raakten door ongelukken tijdens de chaos.De politie heeft ook zo’n 180 personen opgepakt, onder wie een persoon op verdenking van brandstichting. Ongeveer 140 mensen werden aangehouden in verband met de ongeregeldheden. Ook werden ongeveer 40 mensen opgepakt, omdat ze volgens de politie niet in staat waren aan te tonen dat ze legaal in het land verbleven.Het festival gold als omstreden, omdat de organisatie banden zou hebben met het dictatoriale regime in Eritrea. Zweedse media berichten dat tegenstanders zich in de omgeving hadden verzameld om te demonstreren. Ze rukten vervolgens op naar het festivalterrein.Relschoppers zouden met stenen hebben gegooid naar agenten en festivaltenten omver hebben getrokken. Ooggetuigen spreken over chaotische toestanden en gevechten. De politie zegt dat sprake was van “gewelddadige rellen” en probeerde de orde te herstellen.Medische hulpverleners verklaarden dat aan het begin van de avond zo’n vijftien mensen met verwondingen waren overgebracht naar ziekenhuizen. Zeker acht personen zouden ernstig letsel hebben opgelopen. Het zou door de chaos bij het festivalterrein nog onduidelijk zijn hoeveel mensen in totaal gewond raakten.De onrust leidde ook tot materiële schade. Op beelden is te zien dat voertuigen en een tent in brand staan. De autoriteiten zagen zich genoodzaakt een snelweg in de buurt deels af te zetten, omdat vluchtende mensen de weg blokkeerden.Het komt in Europa vaker tot aanvaringen tussen voor- en tegenstanders van het Eritrese regime. Eritrea ligt in het noordoosten van Afrika en wordt al tientallen jaren bestuurd door dictator Isaias Afewerki.",2023-08-04T06:48:00+0200,NL
0,https://www.demorgen.be/snelnieuws/twee-matrozen-van-amerikaanse-marine-opgepakt-vanwege-spionage-voor-china~b482834f/,Twee matrozen van Amerikaanse marine opgepakt vanwege spionage voor China,"Twee matrozen van de Amerikaanse marine zijn opgepakt op verdenking van het doorspelen van gevoelige informatie aan China, in ruil voor geld. Dat heeft het Amerikaanse ministerie van Justitie donderdag bekendgemaakt. Beide mannen zijn in China geboren en genaturaliseerde staatsburgers van de Verenigde Staten.De 22-jarige Jinchao Wei, die gestationeerd was aan boord van de USS Essex in San Diego, wordt aangeklaagd voor spionage. Hij zou in februari 2022 in contact zijn gekomen met een Chinese inlichtingenagent, die hem vroeg informatie over het aanvalsschip over te maken. In ruil voor “duizenden dollars” gaf de matroos sinds maart 2022 beeldmateriaal, tientallen technische en mechanische handleidingen, de locatie van Amerikaanse schepen en beschrijvingen van wapensystemen door aan de Chinezen, aldus de aanklagers.Daarnaast wordt de 26-jarige Wenheng Zhao, die werkte op de marinebasis in Port Hueneme bij Los Angeles (Californië), samenzwering en het ontvangen van smeergeld ten laste gelegd. Hij bezorgde tussen augustus 2021 en mei 2023 opnames, beeldmateriaal en militaire informatie aan iemand die zich voordeed als een maritiem-economisch onderzoeker, maar eigenlijk een Chinese spion was. Volgens het ministerie van Justitie streek hij daarvoor ongeveer 15.000 dollar (zo’n 13.700 euro) op.“De aanklachten laten China’s vastberadenheid zien om op elke manier informatie te verkrijgen die cruciaal is voor onze nationale defensie en die ze zelf in hun voordeel kunnen gebruiken”, zei Matthew Olsen, hoofd van de afdeling nationale veiligheid van het Amerikaanse ministerie van Justitie, donderdag op een persconferentie.Een woordvoerder van de Chinese ambassade in Washington zei dat er niet te vroeg conclusies getrokken moesten worden over de zaak. “In de afgelopen jaren hebben de Amerikaanse overheid en de media veelvuldig ‘spionagezaken’ opgeblazen die waren gelinkt aan China, maar later ongefundeerd bleken. China maakt ernstig bezwaar tegen de Amerikaanse laster over China.”",2023-08-04T06:40:00+0200,NL
0,https://www.demorgen.be/sport/misschien-is-het-tijd-dat-krc-genk-veel-meer-een-club-van-winnaars-wordt-in-plaats-van-een-club-van-ontwikkelaars~b7f0782d/,Misschien is het tijd dat KRC Genk veel meer een club van ‘winnaars’ wordt in plaats van een club van ‘ontwikkelaars’,"De uitschakeling van Racing Genk tegen Servette Genève doet Head of Football Dimitri de Condé naar verluidt meer dan ooit twijfelen aan het (sportieve) model van de club. Het is allemaal te vrijblijvend, daar in het bronsgroen eikenhout.De weg naar de Champions League kan soms een kwestie van centimeters lijken – ‘Bal op de paal, bal naast de paal’, zoals Jan Ceulemans ooit uitdrukte. Evengoed kan máár elf meter verwijderd zijn van succes een vertekend beeld geven. En is de afstand in werkelijkheid veel groter.Te weinig spelers in de kleedkamer van KRC Genk en te weinig mensen in de brede organisatie van de club zaten na de Champions League-uitschakeling tegen Servette Genève in zak en as. Het gevoel: ‘Verdomme, wat hebben we laten liggen?’, leeft er onvoldoende. Ongetwijfeld wél bij Head of Football Dimitri de Condé en bij trainer Wouter Vrancken. Maar zou het kunnen dat zij alleen staan?Het Belang van Limburg schreef woensdagavond: ‘Geen tijd om te treuren, zaterdag komt Eupen alweer op bezoek’. Eupen? Eúpen?Champions League-voetbal vereist ook een bepaalde mentaliteit. Misschien is het tijd dat KRC Genk veel meer een club van ‘winnaars’ wordt in plaats van een club van ‘ontwikkelaars’.Bronnen bevestigen dat De Condé woensdagavond voor de wedstrijd opvallend nerveus was. De Condé trachtte iedereen binnen de club te overtuigen dat het om ‘de belangrijkste wedstrijd van het jaar’ ging. Hij wist waarom. Imago is alles.Dimitri de Condé (48) werd Technisch Directeur van Racing Genk in 2015 en promoveerde zes jaar later tot Head of Football. Vorige week is zijn contract verlengd tot 2029. Naar aanleiding daarvan sprak De Condé de opvallende woorden: ‘Spelers moeten naar Genk komen om prijzen te pakken, de rest volgt vanzelf.’Collega’s van andere Belgische topclubs die met De Condé praten, merken dat de sportieve baas van Racing Genk zich steeds meer de vraag stelt of het huidige model van de club nog lang levensvatbaar is. Racing Genk én De Condé kregen de voorbije jaren terecht alle lof voor de detectie, de aankoop, de begeleiding, en finaal de vérkoop van jong talent. Leon Bailey, Kristian Thorstvedt, Sander Berge, Joakim Maehle… - allemaal jongens die maximaal drie seizoenen in Genk voetbalden vooraleer te kiezen voor een stap hogerop.Het maakt dat ‘KRC Genk’ in het Europese voetbal een zeer goede naam heeft als het gaat om ontwikkeling van jong talent. De club draagt het etiket van ‘academy-club’. Het mag daar trots op zijn. Het Is het bewijs dat veel niveaus binnen de club performant werken: scouting, aanwerving, sociale cel, trainersstaf. Racing Genk moet wat dat betreft niet onderdoen voor Club Brugge, nu al verscheidene jaren de referentie in ons voetbal.Maar daar waar Club Brugge ‘ontwikkeling’ en ‘prijzen’ heeft kunnen doen samengaan, is Racing Genk blijven steken in het eerste.Racing Genk is het slachtoffer geworden van zijn eigen reputatie. Spelers komen naar Genk en zien de club als een trampoline voor eigen gewin. Zij willen de volgende Thorstvedt of Berge zijn. Twee, drie jaar het bronsgroen eikenhout en dan Premier League, Serie A of Bundesliga. Een overstap naar Racing Genk draait voor veel van die (jonge) spelers om hún toekomst, niet om de toekomst van de club waar ze voor tekenen. Daarom de veelzeggende uitspraak van De Condé: “Spelers moeten naar Genk komen om prijzen te pakken, de rest volgt vanzelf.”Een club met steeds weer spelers op doorreis die veeleer tuk zijn op een lucratieve transfer dan op titels en prijzen, kan nooit een collectieve winnaarsmentaliteit creëren in de kleedkamer. Zo kom je heel snel bij wat een fel ontgoochelde Wouter Vrancken sprak na de uitschakeling tegen Servette Genève: “We misten persoonlijkheid, jongens die hun verantwoordelijkheid wilden opnemen.”Om die stap te kunnen zetten, moet de héle club meewillen. En mee kúnnen… Het is in de Cegeka Arena nog te vaak een ons-kent-ons sfeertje. De Condé heeft jarenlang het beleid van Vincent Mannaert in Club Brugge kunnen volgen, en het is een publiek geheim dat De Condé al was het maar een kwartje van die aanpak zou willen implementeren op de werking van Racing Genk.Voorzitter Peter Croonen begrijpt zijn Head of Football, maar hij beseft dat nú met de bulldozer over de familieclub KRC Genk denderen evenwel een uitgesloten scenario is. Club Brugge verhoogde vorige maand de prijzen van de abonnementen - ondanks een snertseizoen. Als zoiets in Racing Genk nog maar op tafel komt, is er altijd wel iemand die roept: ‘Wij zijn Limburg, dat doe je hier niet.’Racing Genk verdient alle lof om — sinds de verkoop van AA Gent — nog als enige topclub in België onafhankelijk van een suikeroom mee te strijden voor de prijzen. Als de club die tendens niet wil doorbreken, dan is dat weliswaar naïef maar niettemin lovenswaardig. Maar dan zal Racing Genk op een andere manier concurrentieel moeten zijn. In beleving, in aanpak, in communicatie, in stijl, in… imago.Net daarom hoort Racing Genk zwaar aangeslagen te zijn. Een Champions League-treffen, wereldwijd op televisie, voor 51.000 fans in Ibrox Park tegen Glasgow Rangers is door de vingers geglipt. Iedereen moet er zich ellendig voelen. Het is allemaal te vrijblijvend.Wat dóét Eupen er vandaag toe?KRC Genk doet nog té vaak denken aan een dollende Eden Hazard na de Champions League-uitschakeling met Real Madrid op Chelsea - “Er zijn ergere dingen in het leven”. Een topclub mag zo niet denken.",2023-08-04T03:00:52+0200,NL
0,https://www.demorgen.be/sport/wedstrijd-op-vijfde-speeldag-tussen-club-brugge-en-racing-genk-uitgesteld~baf178c1/,Wedstrijd op vijfde speeldag tussen Club Brugge en Racing Genk uitgesteld,"De confrontatie op de vijfde speeldag van de Jupiler Pro League tussen Club Brugge en Racing Genk, oorspronkelijk voorzien op zondag 27 augustus, is uitgesteld naar een nog nader te bepalen datum. Op die manier kunnen beide teams zich optimaal focussen op hun Europese voorrondewedstrijden. De Pro League kondigde het nieuws donderdag aan.Racing Genk sneuvelde woensdag in de tweede voorronde van de Champions League tegen het Zwitserse Servette Genève en moet nu aan de bak in de derde voorronde van de Europa League tegen het Griekse Olympiakos. De Limburgers maken op donderdag 10 augustus eerst de verplaatsing naar Piraeus, alvorens op donderdag 17 augustus de return af te werken in de eigen Cegeka Arena.Door de vroege Genkse uitschakeling voerde de Pro League nog enkele aanpassingen door aan de kalender. Cercle Brugge ontvangt Genk tijdens de derde speelronde op zondag 13 augustus om 16 uur en de Limburgers spelen zelf gastheer voor Charleroi op de vierde speeldag op zondag 20 augustus om 16 uur.Club Brugge moest donderdagavond op Deense bodem aantreden tegen Aarhus in zijn terugmatch in de tweede voorronde van de Conference League (heen: 3-0). AA Gent moest in actie komen bij het Slovaakse Zilina (heen: 5-1).",2023-08-04T03:00:52+0200,NL
0,https://www.demorgen.be/sport/rally-van-finland-thierry-neuville-eindigt-op-zesde-plaats-in-shakedown~b86c0e5b/,Rally van Finland: Thierry Neuville eindigt op zesde plaats in shakedown,"Thierry Neuville (Hyundai) en copiloot Martijn Wydaeghe hebben in Rannankyla de zesde tijd neergezet tijdens de shakedown van de rally van Finland, de negende manche in het WK. Wereldkampioen Kalle Rovanperä (Toyota) klokte de snelste tijd voor zijn thuispubliek. In zijn derde en laatste run zette Neuville een tijd neer van 1:58.2, bijna twee seconden achter Rovanperä.",2023-08-04T03:00:52+0200,NL
0,https://www.demorgen.be/sport/wk-wielrennen-belgische-teamsprintsters-sneuvelen-in-kwalificatie~b38aea04/,WK wielrennen : Belgische teamsprintsters sneuvelen in kwalificatie,"Het Belgische drietal in de teamsprint is er niet in geslaagd door te stoten op het WK baanwielrennen in het Schotse Glasgow. Nicky Degrendele, Julie Nicolaes en Valerie Jenaer klokten in de kwalificaties 48.930. Daarmee werden ze twaalfde van de veertien.Groot-Brittannië reed met 46.072 de beste tijd. Ze waren daarmee 2.858 sneller dan de Belgen. De top acht plaatste zich voor de eerste ronde van later donderdag. Nummer acht Polen reed 1.494 sneller dan Degrendele, Nicolaes en Jenaer.De Belgische vrouwen waren na afloop niet te teleurgesteld. Ze benaderden het nationaal record met elf honderdsten. “Ik ben best wel tevreden”, verklaarde Nicky Degrendele. “We hebben maar een of twee keer samen getraind voor deze competitie. Elke Vanhoof is weggevallen met een blessure, Julie is er dan bijgekomen. We moeten blijven verder werken. We zien natuurlijk progressie. Het moet een doel zijn de Olympische Spelen van Los Angeles in 2028 te halen, minstens.”Ook Valerie Jenaer (27) en Julie Nicolaes (19) keken vooral vooruit. Het project van de teamsprint werd pas eind vorig jaar opgericht. “Er is nog veel ruimte voor verbetering”, aldus Jenaer, die een verleden heeft in het ijshockey en bobslee en in het dagelijkse leven een eigen bedrijf leidt. “Ik zit nog maar twee jaar op de pistefiets. Dat ik hier al mag staan, is fantastisch. Dit is het hoogtepunt van mijn sportieve carrière. Maar ik wil meer. Ik wil doorgaan tot LA.”Julie Nicolaes is nog maar negentien jaar en hoopt op een profcarrière in de toekomst. “Ik ben nog totaal niet op het niveau van Nicky, maar wil wel zo ver mogelijk geraken. Ik hoop prof te worden. Ik kan nog verbeteren met extra ervaring en vertrouwen op te doen.”",2023-08-04T03:00:52+0200,NL
0,https://www.demorgen.be/nieuws/grootbanken-boeken-opvallend-meer-winst-met-dank-aan-uw-spaargeld-dit-is-vandaag-hun-verdienmodel~bfc58d18/,"Grootbanken boeken opvallend meer winst, met dank aan uw spaargeld: ‘Dit is vandaag hun verdienmodel’","BNP Paribas: 3,26 miljard euro (+ 10 procent). ING Groep: 2,15 miljard (+ 83 procent). Terwijl uw spaarrente slechts mondjesmaat omhooggaat, boeken (groot)banken opvallend meer winst. En het ene heeft wel degelijk met het andere te maken. Of hoe uw spaargeld het verdienmodel vormt van de grootbanken.Nadat BNP Paribas vorige week haar nettowinst over het tweede kwartaal van dit jaar al met 10 procent had zien groeien naar 3,26 miljard euro, doet ING daar deze week nog een schepje bovenop. De grootste bank van Nederland boekte tussen april en juni maar liefst 2,15 miljard euro winst. Dat is bijna een verdubbeling van de 1,2 miljard euro uit dezelfde periode een jaar geleden.In ons land spreekt ING van “een van de beste resultaten van het voorbije decennium”. Voor België alleen gaat het om een winst voor belastingen van 588 miljoen euro, ruim dubbel zoveel als de 201 miljoen euro uit dezelfde periode vorig jaar.De straffe financiële cijfers zijn in beide gevallen voornamelijk een resultaat van de rente-inkomsten die de grootbanken boeken. Dat is de vergoeding die ze innen uit de kredieten die ze verlenen. Zo zag ING haar rente-inkomsten met een vijfde toenemen tot 4,1 miljard euro. In ons land groeiden de rente-inkomsten van de Nederlandse bank in de eerste jaarhelft nog sterker: van 1,017 miljard euro naar 1,343 miljard, ofwel een toename van 32 procent.Ook bij BNP Paribas waren de rente-inkomsten een sterke aanjager van de verhoogde winst. Ze stegen voor de hele groep met 4,7 procent in het tweede kwartaal. Bij BNP in België gingen de rente-inkomsten in het tweede kwartaal met 4,2 procent omhoog en over de eerste zes maanden van dit jaar met wel 9,7 procent.De verhoogde rente-inkomsten zijn een gevolg van de opgetrokken Europese beleidsrente, die de Europese Centrale Bank (ECB) recent nog een kwart procentpunt optrok tot 3,75 procent. Dat de banken daar ook meer winst uit puren, is een resultaat van een bewuste strategie van de grootbanken, legt Hans Degryse, professor financiële economie aan de KU Leuven, uit.“Tot vorig jaar hadden we in Europa een negatief rentebeleid”, zegt Degryse. “Op het geld dat banken bij de Europese Centrale Bank parkeerden, moesten ze zelf geld toestoppen. Door de minimumrente op spaarboekjes konden ze die negatieve rente niet aan hun klanten doorrekenen. Daardoor was de marge die banken realiseerden uit het verschil aan rente-inkomsten via kredieten en de uitgaven aan spaardeposito’s flinterdun geworden.”Dat is nu helemaal gekeerd. “Enerzijds hebben de banken wel de rentes op nieuwe kredieten opgetrokken”, legt Degryse uit. “Maar het rendement op de spaarboekjes volgt slechts mondjesmaat. Daardoor creëren de banken een stijgende marge en maken ze winst op uw spaargeld. Extreem gesteld: tot vorig jaar was uw spaargeld een blok aan het been van de banken. Vandaag is het hun verdienmodel.”Niet alle banken passen de strategie – de rente op kredieten sneller optrekken dan dat het rendement op spaartegoeden volgt – even fel toe. Het zijn vooral de grootbanken die hun marge kunnen optrekken. En dat komt onder meer doordat veel consumenten niet snel van bank veranderen. Een fenomeen dat zeker ook in ons land speelt.“Grootbanken hebben een uitgebreide klantenbasis”, stelt Degryse. “Daar zit een groot deel van trouwe consumenten bij, die minder prijsgevoelig zijn en niet gauw van bank veranderen. Die klantentrouw gebruiken banken om de rente op spaarboekjes niet al te snel aan te passen.”Tegelijk valt op dat eenzelfde bank op verschillende plaatsen een andere strategie toepast, naargelang de rol die ze speelt in een bepaalde markt. “In Duitsland is ING eerder een online uitdager”, zegt Degryse. “Daar houdt ze een veel agressiever beleid aan en past ze haar rente wel sneller aan. Hetzelfde geldt bijvoorbeeld voor Santander. De Spaanse online bank speelt bij ons een erg concurrentiële rol, terwijl ze in thuisland Spanje – waar ze een gevestigde waarde is – veel afwachtender is. Je kan stellen dat dat een stukje prijsdiscriminatie is tussen klanten.”Stellen dat grootbanken op deze manier slapend rijk worden, is “misschien wat overdreven”, vindt de professor financiële economie. “Vergeet niet dat de banken ook fors investeren, bijvoorbeeld in hun online diensten. Vroeger bevochten ze elkaar via hun kantoornetwerk, vandaag via hun online apps. Bovendien zijn ze er ook in geslaagd om ondanks de hoge inflatie hun kosten onder controle te houden. Dat heeft ook voor de hogere winsten gezorgd.”Al is het niet zo dat ze in de periode van negatieve beleidsrente géén winst maakten. “De banken zijn altijd wel winst blijven maken”, zegt Degryse. “Die kwam op dat moment eerder vanuit hun dienstverlening, door bijvoorbeeld beleggingsfondsen te verkopen en de beurshandel. Nu wordt er wat minder gehandeld en halen ze daar minder inkomsten uit, maar komt de winst eerder van de rente-inkomsten.”",2023-08-04T03:00:51+0200,NL
0,https://www.demorgen.be/sport/fitte-dennis-eckert-grijpt-bij-union-in-afwachting-nieuwe-spits-zijn-kans-ik-onderhandelde-met-mijn-vrouw-over-trainen-op-vakantie~b747b03f/,Fitte Dennis Eckert grijpt bij Union in afwachting nieuwe spits zijn kans: ‘Ik onderhandelde met mijn vrouw over trainen op vakantie’,"Union wacht met spanning een nieuwe topspits af. Intussen krijgt én grijpt Dennis Eckert Ayensa zijn kans: zie zijn mooie goal tegen Anderlecht. De Duitser wil niet nog eens zoals vorig seizoen op een zijspoor belanden: ‘Ik ben geen speler om op de tribune te zitten.’Zijn doelpunt op Anderlecht maakte héél veel emoties los bij Eckert Ayensa. Begrijpelijk, na een vorig seizoen waarin hij als aanvaller langzaam uit beeld verdween. Union had de Duitser in eerste instantie aangekocht als vervanger van topschutter Deniz Undav. Maar nadien trok de club nog Victor Boniface aan als span naast Dante Vanzeir, en iedereen weet intussen hoe sterk die was. Eckert kreeg ook af te rekenen met blessures aan de spieren en de knie. Eenmaal terug mocht hij hooguit enkele keren kort invallen. Boniface, Yorbe Vertessen, Simon Adingra en Gustaf Nilsson stonden na de winter hoger in de offensieve pikorde.“Bij die goal tegen Anderlecht dacht ik aan die moeilijke tijd”, zegt Eckert. “Iedereen kon zien hoe emotioneel ik was. Er schuilt achter hoe hard voetbal kan zijn. Maar ook hoe één moment je weer gelukkig kan maken.”Dennis Eckert geeft toe dat hij eraan dacht om deze zomer naar een andere club te verhuizen. “Na mijn blessures heb ik hard getraind om terug te keren. Maar het team draaide goed en de trainer zag geen reden om veel te veranderen. Ik wou het team helpen, maar ik kreeg geen kans. Dat was frustrerend. Ik belde met mijn makelaar: ‘Ik ben geen speler om het hele seizoen in de tribune te zitten.’ En ik vertelde de club dat ik een aanbod van een andere club zou overwegen als de trainer (Karel Geraerts, red) zou blijven.”De komst van de nieuwe coach Alexander Blessin gaf Eckert het gevoel dat hij een nieuwe kans zou krijgen. Na het vertrek van Boniface, Vertessen en Adingra zit de club nu zelfs om aanvallers verlegen. Tegen Anderlecht draafde Eckert op als enige spits en de kans is reëel dat Blessin zo ook aantreedt tegen Standard: “Ik speel nog liever met een tweede spits naast mij, maar ik maak er geen punt van als ik het alleen moet doen.”Eckert heeft het gevoel dat het klikt met Blessin. En dat is niet omdat beiden Duitsers zijn. “Of je nu Duits, Kroatisch of Russich bent, daar gaat het niet om. Wel over wat je op het veld laat zien. Ik maakte in de voetbaltaal duidelijk dat ik dit niveau in België aankan. Om iets in detail uit te leggen is het wel makkelijk dat we beiden Duits spreken. Ik voelde vertrouwen in mij. En dat wil ik nu met goals terugbetalen.”Eckert zegt dat hij in het tussenseizoen hard bleef trainen om fit op de eerste afspraak op te duiken. Dat staat niet los van de spierproblemen vorig seizoen. “In je vakantie moet je ook wel je lichaam laten rusten. Een week genoot ik met mijn vrouw en familie, maar dan nam ik al een Spaanse privétrainer onder handen om in vorm te raken. ’s Ochtends deed ik aan het strand drills en sprints. In het zand is dat zwaar. Die sessies duurden soms anderhalf tot twee uur. Ik onderhandelde met mijn vrouw omdat ze niet wou dat ik de hele dag trainde (lacht). De namiddag hield ik vrij voor haar, ’s avonds gingen we samen naar de gym.”Het werk lijkt te lonen met zijn geslaagde seizoensopener. Maar of hij eerste keus zal blijven is niet gezegd. Union wil snel een nieuwe topaanvaller presenteren. Na de lucratieve verkoop van Boniface kan de club financieel wat hoger mikken, er is sprake van het Chileense toptalent Damian Pizarro.“Concurrentie is heel natuurlijk in voetbal”, zegt Eckert. “Een gevulde kern hebben is beter. Het is aan mij om nu zo goed te spelen dat de coach geen reden ziet om te veranderen.”Het systeem van Blessin met hoge pressing vereist veel fysieke krachten van de aanvallers. Eckert is bereid die meters te lopen. “Union verloor enkele fundamentele spelers met grote kwaliteiten, zoals Teuma, Adingra, Boniface, Kandouss en Van der Heyden. We hebben nog steeds veel kwaliteit, maar het is niet hetzelfde. Dat moeten we op een bepaalde manier ook compenseren, en het zal misschien wat meer uitputtend zijn. Maar Blessin brengt als coach ook veel energie. Tijdens de rust tegen Anderlecht schreeuwde hij tegen ons: ‘Ik wil niet dat jullie 1 procent minder geven. We moeten nog 45 minuten alles geven.’ Hij pusht het team enorm en daar hou ik wel van.”Volgens Eckert mag Union even hoog mikken als vorig seizoen. “Natuurlijk. We hebben een ander team, maar we wonnen met 2-0 tegen Anderlecht. Het blijft moeilijk om tegen Union te spelen en we creëerden enkele mooie kansen. Het seizoen is nog lang natuurlijk. We kunnen geen topseizoen garanderen, maar met de kern en onze kwaliteiten - met nog één of twee spelers op komst - kunnen we weer een mooi jaar draaien.”",2023-08-04T03:00:51+0200,NL
0,https://www.demorgen.be/sport/hoe-charles-de-ketelaere-ac-milan-toch-winst-kan-opleveren~b6ef4507/,Hoe Charles De Ketelaere AC Milan tóch ‘winst’ kan opleveren,"Eén assist voor 33 miljoen. Een kostprijs van 21.621 euro per minuut. Een verhuur met aankoopoptie onder die originele prijs. Of zo lijkt het toch. Want ondanks amper rendement zou AC Milan straks toch ‘winst’ kunnen boeken op floptransfer Charles De Ketelaere. Duikt u mee in een cursus boekhouden en economie?Een jaar geleden ging AC Milan het engagement aan om een initieel bedrag van 32 miljoen euro in schijven op de rekening van Club Brugge te storten. Plus bonussen ter waarde van 3 miljoen afhankelijk van de prestaties van Milan. Een miljoen daarvan is al binnen bij Club: dat maakt een transferbedrag van 33 miljoen.Daarnaast zegde Milan De Ketelaere een jaarloon van circa 3 miljoen euro toe. Plus een commissieloon voor zijn makelaars, Tom De Mul en Yama Sharifi - een bedrag dat nog niet officieel is bekendgemaakt.Het is nog wachten op een finale ‘ja’ van De Ketelaere, fluisteren ze bij Milan in. Maar vandaag heeft de Italiaanse topclub een princiepsakkoord met Atalanta over een uitleenbeurt met optie tot aankoop voor 23 miljoen euro. Atalanta wil een huursom van 3 miljoen betalen en zal ook het jaarloon van De Ketelaere (circa 3 miljoen) voor zich nemen.Als de nummer vijf uit de Italiaanse topklasse volgende zomer de optie licht, zou Milan 26 miljoen euro aan cash kunnen recupereren. U en ik tellen het samen uit: 33 miljoen kostprijs min 26 miljoen ontvangen = 7 miljoen euro verlies.Niets is echter wat het lijkt. Bij een mogelijke verkoop van De Ketelaere volgende zomer zal zijn flop niet als rood cijfer in de boeken van AC Milan verdwijnen - wel als een kleine meerwaarde. En dat valt te verklaren door de manier waarop voetbalclubs transfers mogen opnemen in hun boekhouding.Wanneer een club een speler verkoopt, zoals Club Brugge vorig seizoen, eindigt de totale transfersom meteen in de jaarrekening. Bij de koper gaat dat, volgens de kunst van het boekhouden, echter anders. Bij aankoop van een nieuwe speler schrijven clubs nooit meteen de totale kost van een transfer neer. Dat bedrag wordt netjes gespreid over de contractduur. In het geval van De Ketelaere die voor vijf seizoenen bij Milan tekende, gaat het dus om 7 miljoen euro per seizoen (35 gedeeld door 5). Voor het Financial Fair-Play van UEFA gelden dezelfde waarderingsregels.Zelfstandigen en ondernemers zullen het systeem erachter snappen. Boekhoudkundig worden investeringen op een andere manier behandeld als reguliere kosten (zoals bijvoorbeeld lonen). Het grootste verschil zit hem daar tussen de aankoopprijs en de levensduur van een bedrijfsmiddel dat langer dan een jaar meegaat en een bepaalde waarde heeft.Voor voetbalclubs vallen spelers onder de categorie ‘investeringen’, wegens meestal langer dan een seizoen op de loonlijst. Zoals een ondernemer een bedrijfsgebouw koopt of een eigen wagen. De investering die je in een bepaald jaar hebt gedaan mag je vervolgens afschrijven. De kosten worden gespreid over een langere periode. Elk jaar mag men een deel aftrekken van de winst - en hoe lager de winst, hoe minder belastingen er moeten worden betaald.Voor De Ketelaere zit dat dus zo. De eerste afschrijving is gebeurd op 30 juni 2023, op de afsluitdag van het boekjaar 2022-2023. In de boeken van AC Milan is hij vandaag nog 28 miljoen euro waard (de som van 35 miljoen min een afschrijving van 7 miljoen).Met een huur aan Atalanta kan er 3 miljoen euro aan cash binnen vloeien. Som die als extra opbrengst zal worden geboekt voor het jaar 2023-24. Bovendien bespaart de club in het geval van een finaal akkoord ook iets minder dan drie miljoen euro aan loonkosten - Milan hoefde CDK enkel in juli uit te betalen.Daarnaast heeft de club mogelijk ook uitzicht op een transfersom van 23 miljoen euro volgende zomer - als de optie wordt gelicht. Op dat moment zal de waarde van De Ketelaere voor een tweede keer zijn afgeschreven. Op de balans zal hij dan nog 21 miljoen waard zijn. Een eventuele verkoop zal dan in de boeken verdwijnen als winst van 2 miljoen.Hoezo verlies? Dat is de magie van de boekhouding en business. Op papier is Milan enkel de echte grote meerwaarde bij een doorverkoop misgelopen. Die loopt recht evenredig met het sportieve rendement van De Ketelaere in Milaan: één assist. Perceptie die verbloemde financiële cijfers nooit zullen kunnen keren. Etiket van een miskoop.",2023-08-04T03:00:51+0200,NL
0,https://www.demorgen.be/nieuws/van-gogh-monet-en-captain-beefheart-in-een~bee51127/,"Van Gogh, Monet en Captain Beefheart in één","Alsof het een schilderij van de Nederlandse schilder Vincent van Gogh is. Of eent van de Franse schilder Claude Monet. Toch kijkt u gewoon naar een foto van enkele zonnebloemen in Frankfurt, gemaakt vanuit een door de regen wazige autoruit. Het doet denken aan die uitspraak van muzikant en schilder Don Van Vliet - beter bekend onder zijn alter ego Captain Beefheart - die Tom Barman eind jaren 90 in een song goot. Na zich enkele uren te hebben ondergedompeld in de werken en vooral kleuren van Van Gogh, zou Van Vliet bij het verlaten van het museum tegen zichzelf gemompeld hebben dat hij “teleurgesteld was in de zon”. Je zou voor minder, als de regen zulke plaatjes oplevert. (pg)",2023-08-04T03:00:51+0200,NL
0,https://www.demorgen.be/nieuws/verzorgers-van-antwerpse-zoo-leren-vogels-op-commando-naar-hen-te-komen-uniek-in-zo-n-grote-setting~bb546580/,Verzorgers van Antwerpse Zoo leren vogels op commando naar hen te komen: ‘Uniek in zo’n grote setting’,"Om de vele vogels in de savannevolière van Zoo Antwerpen individueel medisch te kunnen opvolgen zonder ze hun vrijheid af te nemen, leert de Zoo ze om op commando naar de verzorgers te komen.Die ‘recalltraining’ gebeurt door een specifiek signaal aan te leren per vogelsoort – en zo zijn er maar liefst 23 verschillende in de volière.Het recallconcept heeft volgens Zoo Antwerpen alleen maar voordelen. “Als we de vogels in deze enorme savannevolière niet zouden trainen, dan zouden we ze nooit voldoende kunnen checken”, zegt Jan Dams, curator Vogels en coördinator Dierenzorg bij Zoo Antwerpen. “Dit doorloopverblijf telt immers 2.000 m² buitenperk, 1.100 m² buffelverblijf en 530 m² aan binnenverblijven. Zonder deze oefeningen zouden we de vogels moeten opdrijven en vangen, en dat is natuurlijk absoluut niet gemakkelijk én niet wenselijk. Deze recalltraining gebeurt vrijwillig, gemoedelijk, in het tempo van de dieren en verbetert alleen daarom al het dierenwelzijn.”De vogelverzorgers volgden de voorbije maanden een stappenplan waarbij ze de vogels eerst lieten wennen aan hun aanwezigheid in het algemeen, en vervolgens een specifiek signaal selecteerden per vogelsoort. “Dat kan echt alles zijn, denk maar aan een fietsbel, kroonkurken, een fluitsignaal of een sleutelbos”, klinkt het. “De signalen moeten natuurlijk goed van elkaar te onderscheiden zijn door de vogels en duidelijk hoorbaar zijn. Als derde stap gaan we die geluiden introduceren tijdens hun voedermoment. Zo komen de vogels te weten dat dit speciaal voor hen is.” Zodra de vogels het signaal kennen, beginnen de verzorgers te variëren van locatie. Zo associëren de vogels het signaal niet met een specifieke plek, maar enkel met een voedselbeloning.Medische recalltraining is niet nieuw, stelt Zoo Antwerpen, maar wel uniek in zo’n grote setting met zoveel verschillende diersoorten. Dierentuinen wereldwijd hebben al interesse getoond in het concept, klinkt het.",2023-08-04T03:00:51+0200,NL
0,https://www.demorgen.be/nieuws/coupplegers-niger-bezwijken-niet-onder-druk-van-buurlanden-die-nog-altijd-dreigen-met-militair-ingrijpen~bd2c0828/,"Coupplegers Niger bezwijken niet onder druk van buurlanden, die nog altijd dreigen met militair ingrijpen","De Nigerese coupleider, generaal Abdourahamane Tiani, lijkt ondanks grote druk van buurlanden en de internationale gemeenschap niet van zins te wijken. In een televisietoespraak noemde hij sancties van landen uit de regio ‘illegaal’ en ‘inhumaan’.Lidstaten van het West-Afrikaanse economische samenwerkingsverband Ecowas eisen de terugkeer van de democratisch gekozen president van Niger. Ze hebben alle handel met het land stilgelegd en sluiten militair ingrijpen niet uit. Buurland Nigeria, waar Niger de meerderheid van de elektriciteit vandaan haalde, is gestopt met het leveren van stroom. Frankrijk, de voormalige koloniale heerser, en de Europese Unie hebben alle militaire steunprogramma’s en humanitaire hulp stopgezet.Tiani, de commandant van de presidentiële garde die zichzelf tot de nieuwe leider van Niger heeft uitgeroepen, toont zich niet onder de indruk. Hij en zijn medestanders “wijzen de sancties compleet af en weigeren toe te geven aan dreigementen, waar ze ook vandaan komen. We wijzen alle inmenging met de interne aangelegenheden van Niger af.” Ook sprak hij zijn eigen bevolking toe, door te benadrukken dat het geen zin heeft om zich tegen zijn leiderschap te verzetten.Donderdag, tijdens de viering van de Nigerese onafhankelijkheid van Frankrijk, waren in de hoofdstad Niamey honderden mensen aanwezig bij een betoging tegen een buitenlandse interventie en tegen de aanwezigheid van Amerikaanse en Franse troepen in het land. Die zijn daar om te vechten tegen jihadistische groeperingen. Het militaire leiderschap heeft nog niet officieel gevraagd om het vertrek van de westerse soldaten. De coupplegers pogen anti-Franse sentimenten binnen de bevolking te gebruiken om steun te verkrijgen.De afgelopen jaren zag Ecowas al vier van de vijftien lidstaten afglijden naar een militaire dictatuur door middel van staatsgrepen. Naast Niger gaat het om Mali, Burkina Faso en Guinee. De junta’s van die drie landen weigeren zich aan de sancties van Ecowas te committeren. Mali en Burkina Faso hebben zelfs aangekondigd een militaire interventie in Niger te beschouwen als een oorlogsverklaring aan henzelf.Woensdag herhaalde de commissaris voor politieke zaken van Ecowas, Abdel-Fatau Musah, nog maar eens dat de lidstaten zich moeten voorbereiden op mogelijk militair ingrijpen. Wel benadrukte hij dat het “de allerlaatste optie is die op tafel ligt”.Ook Moskou mengt zich nadrukkelijk in de discussie: het roept op tot een “nationale dialoog” binnen Niger en keurt het dreigen met een interventie af. Rusland hoopt dat Niger zich net als Burkina Faso, Guinee en Mali afkeert van westerse samenwerking in de strijd tegen jihadistische groepen, en zich op Rusland richt. De leider van het Russische huurlingenleger Wagner, Jevgeni Prigozjin, heeft al gezegd zijn diensten graag aan te bieden in het land.Europese landen zijn intussen bezig met het evacueren van honderden burgers, onder wie een zeventigtal Belgen. De Verenigde Staten zijn begonnen met het terughalen van een deel van het ambassadepersoneel en hun families. Over een eventuele terugtrekking van de meer dan tweeduizend Franse en Amerikaanse militairen is nog niets bekendgemaakt.",2023-08-04T03:00:51+0200,NL
0,https://www.demorgen.be/nieuws/de-combo-met-werk-is-vaak-moeilijk-agentschap-opgroeien-pleit-voor-kolfgolf-om-borstvoeding-te-stimuleren~bf36481f/,‘De combo met werk is vaak moeilijk’: Agentschap Opgroeien pleit voor ‘kolfgolf’ om borstvoeding te stimuleren,"Op de werkvloer zien vrouwen de zin om borstvoeding te geven – en daarmee hun productie – vaak opdrogen. Het agentschap Opgroeien pleit voor een ‘kolfgolf’. Hoe valt die te realiseren?De wettelijk voorziene borstvoedingspauzes opnemen bleek geen probleem, vertelt Barbara*, maar de voorzieningen? Ze kreeg van haar werkgever een lokaal toegewezen zonder verwarming, zonder koelkast, zonder enige mogelijkheid om de ruimte af te sluiten. “Uit veiligheidsoverwegingen, klonk het bij HR. Op de derde dag liep er al iemand ongevraagd binnen terwijl ik aan het kolven was”, vertelt ze.In haar bedrijf – met 400 werknemers, onder wie veel vrouwen – was ze de eerste in jaren die ernaar vroeg. “Het bedrijf had geen enkele info voor mij”, stelt Barbara vast. Sowieso was het een administratieve rompslomp om telkens attesten op te vragen, en het afbouwen op negen maanden na de bevalling – dan vervalt het recht op de pauzes – leverde haar een pijnlijke borstontsteking op. Een collega stopte al veel eerder. “Het was voor haar te koud, en ze mocht geen brandertje in de ruimte plaatsen.”Nieuwe cijfers van het agentschap Opgroeien schetsen een dubbel beeld van de evolutie van borstvoeding in Vlaanderen. Bijna elk jaar stijgt het aantal vrouwen dat start met borstvoeding lichtjes, in 2022 kreeg 82 procent van de pasgeborenen tijdens de eerste 24 uur borstvoeding. Maar na drie maanden (52 procent) en zes maanden (35 procent) had al een serieuze afvalrace plaatsgevonden.In het kader van de Internationale Week van de Borstvoeding roept het agentschap op tot een ‘kolfgolf’, die vrouwen moet helpen langer vol te houden. Al te vaak wringt het schoentje in de combinatie met werk: kersverse moeders zien hun productie opdrogen omdat kolven tijdens de uren onhaalbaar of simpelweg te belastend blijkt.“Lang niet elk bedrijf is blij met kolvende vrouwen”, zegt Christine Schneider van organisatie La Leche League. Strikt gezien moeten werkgevers een geschikte ruimte aanbieden. Lees: goed geventileerd en verwarmd, met een comfy stoel en een koelkast. In realiteit zijn veel vrouwen echter aangewezen op het toilet. “Soms ontbreekt kennis over de wetgeving, soms ook over het belang: ‘Waarom zo veel gedoe, er is toch een alternatief?’”Iets simpel als een goede stoel kan nochtans belangrijk zijn. “Veel kersverse moeders hebben last van de rug door het vele sussen en voeden”, zegt Sophie Van de Vyver, preventieadviseur bij IDEWE. Waar die stoel staat, is wellicht nog belangrijker. “Kolven is visueel erg zichtbaar. Je doet zoiets liever niet in een landschapskantoor achter een glazen wand.”Straks gaat ze zelf voor de tweede keer kolven op de job, en ze weet uit ervaring: op een handdoekje op de achterbank van de auto is niet alleen erg onhandig, het is niet erg fijn. “Ik heb al heel wat vriendinnen zien afbouwen omdat de combo met werk niet lukte.”Omdat borstvoeding wetenschappelijk gezien de “gouden standaard” is, zo stelt neonatoloog An Eerdekens (UZ Leuven), is het belangrijk dat die keuze – dat blijft het – ondersteund wordt. De WHO raadt tot zes maanden exclusieve borstvoeding aan, en tot twee jaar in combinatie met vaste voeding. “Meer en meer onderzoek toont dat er voordelen zijn voor zowel moeder als kind”, zegt Eerdekens. Bij kinderen is dat bijvoorbeeld een lager risico op obesitas en infecties.Wat mogen we van werkgevers dan verwachten? “Dat ze, net zoals de werknemer zelf, actief mee nadenken over een oplossing”, zegt Lode Godderis, CEO van IDEWE. Hij wijst erop dat die goodwill natuurlijk start vanuit een context. “In een garage waar maar één bureauruimte aanwezig is, kun je niet zomaar ruimte bij creëren. Sowieso hang je vast aan de aard van de job: niet iedereen kan die onderbreken voor een kolfpauze.”Het onderwijs is zo’n lastige context. Lien Rönne (31) geeft les in het buitengewoon onderwijs, maar door een reeks open vacatures is er geen marge om tijdens kolfmomenten haar klas over te dragen. “En een lokaal zou ik sowieso al niet kunnen opeisen, want er zijn niet eens genoeg lokalen voor de leerlingen. Dus is er afgesproken dat ik tijdens mijn middagtoezicht in de klas mag kolven.”Ze gebruikt daarbij een zogenaamde handsfree kolf, die je in de bh kunt plaatsen. Het geluid blijft, “maar als leerlingen er naar vragen, leg ik hen uit waarom die borstvoeding zo belangrijk voor me is. Het is intussen erg genormaliseerd in de klas.”Bij collega’s is het soms een ander verhaal. “Vaak is er in het begin begrip voor de keuze, maar keert dat na een paar maanden. Dan is het welletjes geweest”, zegt Van de Vyver. Deels kan een werkgever de angel eruit halen – een aparte koelkast voorkomt dat moedermelk en middagmaal naast elkaar staan. Deels gaat het natuurlijk gewoon om normalisatie.“Een ‘kotteke’ en een gezellige stoel voorzien, eigenlijk is dat echt niet zo veel moeite”, zegt Ellen Vekemans (30). Aanvankelijk was ze nerveus over het gesprek met haar nieuwe baas, maar dat bleek onterecht. “Hij vond het vanzelfsprekend, voorzag een lokaaltje en maakte zelfs een met de hand geschreven ‘niet storen’-bordje. Ook bij mijn collega’s voel ik veel bereidheid om bijvoorbeeld een vergadering rond die momenten te plannen.”Het simpele gevolg, zo stelt Vekemans, is dat ze zich goed in haar vel voelt op het werk én gemotiveerd is. “Het is geven en nemen in een werkrelatie. Als je dan een harde strijd moet voeren bij je werkgever om een kwartiertje te kunnen kolven, zal je misschien ook zeggen: ik blijf geen minuut langer op het werk dan nodig.”",2023-08-04T03:00:51+0200,NL
0,https://www.demorgen.be/nieuws/tweemaal-gebuisd-dan-maar-examen-aanpassen-een-wetswijziging-komt-mr-kandidate-goed-uit~b0424564/,"Tweemaal gebuisd, dan maar examen aanpassen? Een wetswijziging komt MR-kandidate goed uit","Al drie jaar wacht het departement Buitenlandse Zaken op een nieuwe directeur. De huidige directrice Theodora Gentzis, van MR-signatuur, raakte nog niet vastbenoemd omdat ze telkens faalde op het examen. Een recente wetswijziging schiet de MR-favoriete te hulp.In 2020 trok diplomaat Peter Moors de deuren van Buitenlandse Zaken achter zich dicht, om kabinetschef te worden van kersvers premier Alexander De Croo. Moors had er op dat moment amper tien maanden op zitten als voorzitter van het directiecomité bij Buitenlandse Zaken, waarmee hij de facto de baas van de Belgische diplomatie was. Een prestigieuze functie, maar de verleiding van de Wetstraat bleek te groot.Sindsdien is het wachten op een nieuw diensthoofd. En de tijd dringt, want op 1 januari wordt ons land voorzitter van de Raad van de Europese Unie. Om die rol goed in te vullen is een diplomatie in optima forma nodig – eentje met een sterke chef dus. Op dit moment wordt een nieuwe poging ondernomen om een geschikte kandidaat te vinden.Onder diplomaten is het al veel langer een publiek geheim wie de nieuwe directeur moet worden: Theodora Gentzis, die sinds het vertrek van Moors al bijna drie jaar ad interim de functie waarneemt. Gentzis heeft een MR-stempel, net als de minister van Buitenlandse Zaken Hadja Lahbib. Tussen 2014 en 2017 werkte ze op het kabinet van buitenlandminister Didier Reynders. Topfiguren bij Buitenlandse Zaken bevestigen: iedereen op de dienst weet dat de MR absoluut Gentzis op die post wil benoemen.Begin en eind 2021 werd een vacature uitgeschreven om een directeur te vinden, maar beide keren werd uiteindelijk niemand aangesteld. Sindsdien blijft het windstil. Recent werd, na twee jaar, een nieuwe selectieronde opgestart. Bronnen binnen de overheid bevestigen: het is erg vreemd dat zo’n belangrijke functie zo lang vacant blijft staan.Dat ook Gentzis nog geen vaste benoeming te pakken kreeg, is eenvoudig te verklaren. Tot tweemaal toe raakte ze niet door het assessment dat bij zo’n topbenoeming hoort. In dat examen wordt gepeild naar inhoudelijke kwaliteiten en managementcapaciteiten.Een gebrek aan dossierkennis kan haar nochtans niet verweten worden. Gentzis, die altijd op de binnendienst werkte en formeel gezien geen diplomate is, wordt door collega’s geprezen als inhoudelijk erg sterk. Wel wordt door velen getwijfeld aan haar leiderschapskwaliteiten.Volgens informatie van Knack en De Morgen liep het assessment voor Gentzis telkens verkeerd bij de zogenaamde postbakoefening. Daarbij krijgt een kandidaat een lange (fictieve) waslijst aan e-mails. De opdracht gaat na in hoeverre de kandidaat erin slaagt daarmee om te gaan zonder chaos. De postbak is een typische managementoefening die een indicatie geeft hoe geschikt iemand is om leiding te geven aan een groot departement.Omgekeerd geldt: wie niet slaagt voor die proef, is wellicht ongeschikt als directeur van een dienst als Buitenlandse Zaken, waar zo’n 1.100 mensen werken. “Dat loopt nooit goed af. Ze zou beter de aftocht blazen”, klinkt het bij een voormalige topmanager bij de overheid. Om die reden was de postbaktest ook exclusief: wie niet slaagt, mag niet naar het volgende, inhoudelijke onderdeel van het assessment. Daar liep de kandidatuur van Gentzis dus telkens spaak.Opvallend is dat er in de tussentijd ook niemand anders aangesteld werd. Na het assessment worden alle kandidaten gerangschikt in vier categorieën: A, B, C en D. De A- en B-kandidaten mogen op gesprek bij de minister. Maar die is niet formeel verplicht iemand aan te stellen.Volgens Buitenlandse Zaken waren er bij beide selecties geen kandidaten geslaagd, en werd er dus niemand uitgenodigd bij de minister. Ook Gentzis niet, want door de postbakoefening viel zij al vroeg af. Bij Buitenlandse Zaken wordt al veel langer openlijk gezegd dat de MR daar wel een mouw aan zou passen, om Gentzis alsnog benoemd te krijgen.Toeval of niet: eind 2022 keurde de federale regering een wetswijziging goed waarmee de selectieprocedure aangepast wordt. Daarin staat letterlijk: de computergestuurde tests – waar de postbakoefening deel van uitmaakt – “zijn geen eliminerende tests”. Gentzis krijgt het dus een stuk makkelijker bij de nieuwe sollicitatieronde. Aan De Morgen en Knack is bevestigd dat Gentzis opnieuw zal deelnemen aan de testen om directeur te worden.Een maand na de wetswijziging vroeg minister van Buitenlandse Zaken Hadja Lahbib (MR) om de selectieprocedure opnieuw op te starten. Dat is wellicht geen toeval, zeggen insiders. “Het is vreemd dat zo’n functie al zo lang vacant staat. Het is duidelijk dat ze gewacht hebben tot de wet aangepast was”, zegt een bron met talloze jaren ervaring in managementfuncties binnen de overheid. De wetswijziging kwam dan goed uit om de favoriete van de MR te kunnen aanstellen. Binnen het diplomatieke korps wordt ook stellig – zij het off the record – gezegd: die wijziging is op maat van Gentzis geschreven.Een woordvoerder van Buitenlandse Zaken geeft aan dat de dienst niets te maken heeft met de organisatie van de proeven. Dat gebeurt door de FOD BOSA. Mede omdat er bij de eerste twee pogingen geen geschikte kandidaten waren, werd gewacht op de wetswijziging om de vacature opnieuw open te stellen, klinkt het.Dat benadrukt ook het kabinet-Lahbib. De minister heeft Gentzis “geenszins” bevoordeeld, klinkt het in een reactie. Zij wijzen erop dat ook vijf andere overheidsdiensten hun aanwervingen op pauze gezet hadden tot na de wetswijziging. Die was volgens hen nodig om problemen met de selectieprocedures op te lossen.",2023-08-04T03:00:51+0200,NL
0,https://www.demorgen.be/meningen/godmiljaar-is-het-niet-aan-de-overheid-zelf-om-diefstal-vast-te-stellen~b17d22e2/,"Godmiljaar, is het niet aan de overheid zélf om diefstal vast te stellen?","Jeroen Olyslaegers is columnist.Graaiflatie is een helder woord. Een vriendin die weet wat het betekent om op weinig te overleven vertelt waar ze allemaal naar toe gaat voor haar boodschappen. Vroeger had ze het heel lastig, nu heeft ze een stabiele baan en loopt alles beter. Maar dat vaak verstikkende gevoel dat elke euro telt is gebleven.Testaankoop laat weten dat er wat raars aan de hand is. De inflatie gaat al vier maanden naar beneden, de prijzen niet. Toen basisproducten en energiekosten de zotte hoogte in gingen werd dat doorgerekend aan de klant. Ondanks de daling blijft die rekening lopen. Dat heet graaien.Testaankoop vraagt aan de overheid om op te treden. Dat deed u vloeken. Want godmiljaar, is het niet aan de overheid zélf om diefstal vast te stellen? Die vraag geeft al aan hoe zeer gij samen met iedereen vervreemd zijt van wat maatschappelijke bescherming heet. Ge gaat er simpelweg van uit dat bedrijven worden beschermd in plaats van burgers. Vervreemding is een grafdelver van de democratie. Ge vloekt uit onmacht.",2023-08-04T03:00:51+0200,NL
0,https://www.demorgen.be/sport/een-topfavoriet-die-al-naar-huis-moet-en-drie-andere-verrassingen-op-het-wk-vrouwenvoetbal~bd77aa16/,Een topfavoriet die al naar huis moet en drie andere verrassingen op het WK vrouwenvoetbal,"Nu zelfs favoriet Duitsland zijn ‘makkelijke’ groep niet kon overleven, lijkt dit WK vrouwenvoetbal in Australië en Nieuw-Zeeland onvoorspelbaarder dan ooit. Vier verrassingen uit de voorbije groepsfase.Alexandra Popp had er geen woorden voor. “Ja, uh”, zei de spits van Duitsland. “Uh, ik weet het eigenlijk niet.” Ze vocht tegen de tranen en bij elke vraag kwam er weer net zo weinig uit. Wat er was misgegaan? “Dat is op dit moment heel moeilijk te zeggen.”Samen met haar zag niemand de uitschakeling van Duitsland na de groepfase, net als de mannen in Qatar, aankomen. De vice-Europees kampioen, tweede op de Fifa-ranglijst, gold vooraf juist als een van de grote favorieten. En terwijl Frankrijk en Engeland moeizaam op gang kwamen, versloeg Duitsland in de eerste wedstrijd Marokko met maar liefst 6-0.Maar Duitsland bleef donderdag tegen Zuid-Korea steken op een gelijkspel (1-1) en Marokko versloeg verrassend Colombia (1-0). Omdat de Duitsers ook al verloren van Colombia (2-1) gaat het Noord-Afrikaanse land door naar de achtste finale. Ondanks de afstraffing in de openingswedstrijd.Er waren veel verdedigers geblesseerd, maar vooral aanvallend schoot Duitsland te kort. In de laatste twee wedstrijd eindigden slechts vijf doelpogingen tussen de palen. Er zal een grondige evaluatie komen, zei bondscoach Martine Voss-Tecklenburg. Maar dit wist zij al: “Het is te weinig geweest.”Minstens even verrassend als de Duitse uitschakeling is het succes van Marokko, de enige debutant op dit toernooi die erin slaagt de groepsfase te overleven. Net als bij de mannen zijn veel Marokkaanse internationals geboren en opgeleid in Europa. De meeste in Frankrijk, maar ook de Eindhovense Rkia Mazrouai, die meestal op de bank zit, maakt deel uit van de selectie. De door PSV opgeleide voetbalster, nu AA Gent, kwam eerder uit voor Nederlandse jeugdelftallen.Een overstap is aantrekkelijk, omdat Marokko ambitieus investeert in vrouwenvoetbal. De bond plukt niet alleen talenten met Marokkaanse wortels weg uit Europese landen, zes jaar geleden werd een voetbalacademie opgericht en er is een professionele competitie voor vrouwen. Een eendagsvlieg lijkt Marokko dan ook niet te blijven, want ook de Onder-17 plaatste zich al voor het WK.Het heeft nog niet geleid tot massale feesten in Europese steden, zoals bij de mannen, maar vrouwenvoetbal is onder Marokkanen wel populair aan het worden. Bij de halve finale van het Afrikaanse kampioenschap (Marokko-Nigeria) zaten er dik 45.000 mensen in het stadion in Rabat, een Afrikaans record.Als Portugal woensdag in blessuretijd niet op de paal maar in het doel had geschoten, waren er zelfs twee debutanten doorgegaan naar de achtste finale. Ten koste van Amerika, dat zo’n sensationele vernedering maar net wist te voorkomen.Dat de wereldkampioen het moeilijk heeft, is misschien wel de minst grote verrassing. De ploeg presteert al een tijdje minder, liep in de aanloop naar dit toernooi ook tegen nederlagen aan. Maar steeds blijft de ploeg het geloof uitstralen dat de magie eens terugkeert, aan zelfvertrouwen nog altijd geen gebrek.Na de ontsnapping tegen Portugal kreeg de ploeg veel kritiek, omdat ze er nog al luchtig over leek te doen. Megan Rapinoe, de grote ster van het vorige WK, was een van degenen die dansend op het veld werd gespot. “Ik heb nog nooit zoiets gezien”, zei haar voormalige ploeggenoot Carli Lloyd. “Om nu te dansen en te lachen.”Maar in het geval van de 38-jarige Rapinoe speelde in ieder geval ook opluchting mee. “Ik dacht, fuck. Op het eind, ja, dat was stressvol. Als die bal er in was gegaan, waren we eruit geweest. En dat was het einde geweest van mijn hele internationale carrière. Verschrikkelijk.”Een dag later was het wel over voor een minstens even grote vedette van het vrouwenvoetbal: de Braziliaanse Marta. Terwijl er ook voor outsider Brazilië niks aan de hand leek. In hun eerste wedstrijd wervelden de Zuid-Amerikanen nog met 4-0 over Panama heen. De zesvoudige FIFA-voetbalster van het jaar zou nog genoeg kansen krijgen om op haar laatste toernooi te kunnen schitteren.Maar na een nederlaag tegen Frankrijk en een 0-0 tegen Panama, met Marta in de basis, was het opeens gedaan voor de Brazilianen. Zo nam een van de beste voetbalsters ooit afscheid door de achterdeur. In zekere zin in stijl, want Marta was een grootheid in een tijd dat de sport nog niet zo op waarde werd geschat als nu.“Toen ik begon met spelen, had ik geen idool, geen vrouwelijk idool”, zei ze de dag voor haar laatste wedstrijd. Ze groeide zelf uit tot een voorbeeld voor veel jonge vrouwen in haar carrière waarin ze in Brazilië, Zweden en Amerika speelde. Een mooier afscheid zat er niet in, maar ze kan troost halen uit haar erfenis.“Twintig jaar geleden wist niemand wie Marta was op mijn eerste WK”, zei ze. “Nu zijn we een referentie voor veel vrouwen in de wereld, en niet alleen in het voetbal. (…) We hebben deuren geopend voor gelijkheid.”",2023-08-04T03:00:51+0200,NL
0,https://www.demorgen.be/nieuws/gierige-klootzak-trump-gebruikt-geld-van-save-america-om-eigen-advocaten-te-betalen~b734328f/,‘Gierige klootzak’: Trump gebruikt geld van Save America om eigen advocaten te betalen,"Het grootste inzamelingsfonds voor Donald Trump heet ‘Save America’, maar in de praktijk lijkt het vooral bedoeld om hemzelf te redden uit zijn juridische problemen. Een groot deel van het geld gaat op aan zijn advocatenkosten.Het afgelopen halfjaar heeft het politieke actiecomité (PAC) ‘Save America’ volgens The Washington Post en The New York Times ruim 36 miljoen euro uitgegeven om de juridische kosten te dekken voor Donald Trump en een aantal van zijn medewerkers. Save America werd in 2020 opgericht, na de volgens Trump ‘gestolen’ verkiezingen, met als voornaamste doel om ‘verkiezingsfraude’ tegen te gaan. In de praktijk ging daar echter maar een fractie van de inkomsten heen.In de eerste twee jaar van zijn bestaan gaf Trumps politieke actiecomité 17 miljoen euro uit aan advocaten. Maar dit jaar zijn de kosten sterk gestegen, als gevolg van de verschillende aanklachten die de laatste tijd tegen hem zijn ingediend. Volgens The New York Times gaat het zo hard dat Save America bijna niets meer in kas heeft.Van de 95 miljoen euro die Save America binnenkreeg aan donaties van aanhangers van Trump, zou volgens The New York Times nog maar 3,6 miljoen over zijn. Trumps PAC moest zelfs tientallen miljoenen terugvragen, die het had doorgesluisd naar de ‘super PAC’ Make America Great Again Inc., die campagne voert voor de voormalige president.Veruit het grootste deel van de inkomsten van Save America bestaat uit betrekkelijk kleine bedragen van Republikeinen die Trump daarmee weer aan de macht willen helpen. Volgens experts op het terrein van campagnefinanciering is het echter niet onwettig om hun bijdragen te gebruiken voor het betalen van Trumps oplopende advocatenrekeningen.Moreel valt er daarentegen wel wat op aan te merken, vinden anderen. Chris Christie, de voormalige Republikeinse gouverneur van New Jersey, noemde Trump “de gierigste klootzak” die hij ooit is tegengekomen. “Hij is de rijkste kandidaat in deze race, maar toch gebruikt hij het geld van zijn publiek om zijn juridische kosten te betalen.”Daarbij gaat het ook nog om puur persoonlijke geschillen, zoals de aanklacht die Trump in New York aan zijn broek kreeg, wegens het afkopen van Stormy Daniels, de pornoactrice met wie hij een affaire had. Dat zwijggeld had hij moeten aanmelden als een bijdrage uit zijn campagnekas.Ook het campagneteam van Trumps Republikeinse rivaal Ron DeSantis hekelde diens aanpak, waarbij bejaarde Trump-aanhangers “hun karige pensioentjes moeten aanspreken, om de advocatenrekeningen van een miljardair te betalen”.Het Trump-team verdedigt zich met het argument dat de ex-president en zijn medewerkers het slachtoffer zijn van “een politiek heksenjacht” van de regering-Biden. Bovendien gaat een aanzienlijk deel van het geld volgens hen naar de verdediging van tientallen medewerkers van Trump. Daarmee zou hij willen voorkomen dat zij aan de bedelstaf worden gebracht, als gevolg van de juridische “oorlogsvoering” tegen hem.Inderdaad betaalt Save America de rekeningen van Trumps persoonlijke assistent Walt Nauta en Carlos de Oliveira, die samen met hem zijn aangeklaagd in verband met het achterhouden van geheime documenten uit Trumps tijd in het Witte Huis. Maar de verdenking bestaat dat Trump dat niet alleen uit liefdadigheid heeft geregeld, maar ook om te voorkomen dat zijn medewerkers zich tegen hem keren.Zo zou Trump De Oliveira zelf hebben gebeld volgens speciaal aanklager Jack Smith, om hem te verzekeren dat hij diens advocatenkosten voor zijn rekening zou nemen. Dezelfde dag nog kreeg zijn politieke actiecomité via Nauta te horen dat Trump op de blijvende loyaliteit van De Oliveira kon rekenen. Op zijn beurt heeft Trump al herhaaldelijk laten doorschemeren dat wie hem trouw blijft kan rekenen op een pardon als hij weer in het Witte Huis komt.",2023-08-04T03:00:51+0200,NL
0,https://www.demorgen.be/sport/somalie-schaamt-zich-voor-sprinter-na-100-meter-in-slakkengang-en-schorst-voorzitter-atletiekbond~b8872d6c/,Somalië schaamt zich voor ‘sprinter’ na 100 meter in slakkengang en schorst voorzitter atletiekbond,"Meedoen is belangrijker dan winnen, maar niet belangrijker dan op enorme afstand eenzaam als allerlaatste over de streep komen. De voorzitter van de Somalische atletiekfederatie is geschorst, na een wanprestatie van een atleet op de Universiade.In het Chinese Chengdu staat dinsdag in de derde heat van de 100 meter een Somalische ‘sprinter’ aan de start. Net als haar vijf tegenstanders maakt Nasra Abukar Ali zich klaar door in de startblokken plaats te nemen, geflankeerd door een atlete uit Brazilië en een uit Turkmenistan. Dat gaat al enigszins onwennig. Ali zakt als langzaamste in en lijkt bij haar concurrenten af te kijken hoe ze haar handen en voeten precies moet plaatsen.Na het startschot valt ze pas echt op. Niet doordat ze meedoet om de winst, maar doordat ze al snel op een gigantische afstand wordt gezet. Ali komt over als een bus die traag optrekt bij groen licht. Als Gabriela Mourão over de finish komt, kan de regie rustig schakelen naar een close-up waarin de Braziliaanse haar winst viert met het slaan van twee kruisjes en vervolgens terug naar de baan waar Ali over de streep sjokt. Haar tijd is 21,81 seconden, ruim tien tellen trager dan Mourão en acht seconden langzamer dan de voorlaatste atlete.Beelden van de race gaan snel de wereld over. Kijkers vragen zich af of Ali überhaupt ooit eerder een 100 meter heeft gelopen. Dat lijkt een vraag die Somalische officials moeten kunnen beantwoorden, maar ook die tasten aanvankelijk in het duister.De Somalische minister van Jeugd en Sport Mohamed Barre Mohamud gelast daarop een onderzoek en komt tot een opvallende conclusie: Ali heeft geen enkele achtergrond als atleet. Laat staan als wat voor sporter dan ook. De Somalische universiteiten zeggen bovendien dat ze helemaal geen atleet naar China hebben afgevaardigd. Sterker nog: er bestaat niet eens een Somalische bond voor universiteitssport, aldus minister Mohamud.Hoe Ali dan in Chengdu terecht is gekomen, is onduidelijk, maar Mohamud houdt de Somalische atletiekbond (die wel bestaat) verantwoordelijk. Voorzitter Khadija Aden Dahir van de bond wordt door hem geschorst. Mohamud zegt dat er sprake is van ‘machtsmisbruik, nepotisme en het bezoedelen van de naam van de natie op het internationale toneel’. Ali zou familie zijn van Dahir, al is onduidelijk welke familieband er dan zou zijn. Mohamud kondigt daarnaast aan ook juridische stappen te ondernemen tegen Dahir ‘en de personen die betrokken zijn bij de vervalsing van de Somalische Universitaire Sportbond’.Hoewel Somalië zich schaamt voor het voorval, is de kans groot dat Ali zich dieper in het geheugen van de kijker nestelt dan wanneer ze gemiddeld had gepresteerd. Ali’s sprint kan worden toegevoegd aan het rijtje van Eric ‘the Eel’ Moussambani, een zwemmer uit Equatoriaal-Guinea die in 2000 op de Olympische Spelen spartelend de 100 meter vrije slag voltooide, de Engelse skispringer Eddie ‘the Eagle’ Edwards, en het Jamaicaanse bobsleeteam uit 1988. In tegenstelling tot Ali werden zij in hun land wel allemaal als held gezien.",2023-08-04T03:00:51+0200,NL
0,https://www.demorgen.be/nieuws/uitgebrande-fremantle-highway-aangemeerd-marinebrandweer-houdt-vrachtschip-in-de-gaten~bad89f0c/,Uitgebrande Fremantle Highway aangemeerd: marinebrandweer houdt vrachtschip in de gaten,"Ruim een week na het uitbreken van brand aan boord van de Fremantle Highway is het vrachtschip donderdag rond 15 uur afgemeerd in de Julianahaven, onderdeel van de Groningse Eemshaven. Een speciale eenheid van de brandweer staat paraat.Rond 5 uur vanmorgen vertrok het schip vanaf zijn tijdelijke locatie op zo’n 16 kilometer ten noorden van Schiermonnikoog en Ameland. Experts aan boord monitorden tijdens de sleepreis het schip constant. Er zijn geen aanwijzingen dat er nog brand woedt.Toch wordt het schip door een brandweerteam van de marine in de gaten gehouden, meldt het Nederlandse ministerie van Defensie. Aan de kade staan elf brandweerlieden klaar die zijn gespecialiseerd in brandbestrijding op schepen, mocht het vuur weer oplaaien.Dit speciale Korps Marinebrandweer is gekomen op verzoek van de burgemeester van Groningen, die ook voorzitter is van de veiligheidsregio van de gelijknamige provincie. De brandweerlieden zullen de Fremantle Highway naar verwachting tot en met het weekend in de gaten houden. Toen de brand vorige week uitbrak werd de kustwacht ook al ondersteund door adviseurs van de marinebrandweer.Het brandweerteam heeft speciaal materieel meegebracht naar de haven. Het gaat om een hoogwerker die volgens Defensie de grootste is van de Benelux, een tankautospuit en een ondersteunend voertuig.Een kenner denkt dat de schade aan de vracht meer dan 300 miljoen euro kan bedragen. Het is nog niet duidelijk wie de verzekeraars zijn van de lading. Dat kan mogelijk lopen via de autofabrikanten. Het schip vaart onder Panamese vlag.Schade-experts moeten nu gaan bepalen of het schip ‘total loss’ is. Mogelijk komen ook experts van Japan P&I Club (de verzekeraar van het schip) naar het schip kijken, net als mensen van Shoei Kisen Kaisha (eigenaar van het schip) en charteraar K Line. Een woordvoerder van K Line in het Verenigd Koninkrijk kon daar nog geen duidelijkheid over geven.Maritiem dienstverlener Boskalis heeft van de eigenaar inmiddels opdracht gekregen het deel van de lading dat nog intact is uit het schip te halen, het schip stabiel te maken en gereed te maken voor vervolgtransport, aldus topman Peter Berdowski. Hij stelt dat de eigenaar aan de hand van schade-experts moet besluiten of het schip gerepareerd wordt of naar de sloop gaat.Woensdagavond werd duidelijk dat het vrachtschip versleept zou worden naar de Eemshaven. Na overleg met alle betrokken partijen heeft aftredend minister Mark Harbers van Infrastructuur en Waterstaat dat besloten. Volgens Rijkswaterstaat is de Groningse haven de geschiktste plek vanwege de korte afstand (64 kilometer), verslechterde weersomstandigheden, de aanwezige infrastructuur en de faciliteiten om het schip te bergen.De brand op de Fremantle Highway brak vorige week dinsdag uit. Het schip was op weg van het Duitse Bremerhaven naar Port Said in Egypte. Aan boord zijn 3.783 auto’s, waarvan 498 elektrische wagens. Het gaat voor zover bekend om merken als bijvoorbeeld BMW, Mercedes-Benz en Volkswagen. Er zouden ook enkele bouwkranen aan boord zijn. Bij het incident kwam één bemanningslid om.",2023-08-04T03:00:51+0200,NL
0,https://www.demorgen.be/meningen/de-israelische-droom-is-opgeblazen-en-de-belofte-niet-vervuld~b60a3dee/,De Israëlische droom is opgeblazen en de belofte niet vervuld,"De democratie in Israël? Die is al veel langer gecorrumpeerd, stelt Simone Korkus, een Nederlands-Belgische auteur en journalist die sinds 2001 in Israël woont. ‘Het verhaal dat Israël zichzelf vertelde, is afgebladderd.’Mijn Joods-Israëlische vriend Yuval – veertiger, vrijzinnig, accountant, vader van drie kinderen, al zeven maanden deelnemer van de protestbeweging – kreeg ruzie met een orthodoxe Jood in de supermarkt. Het gebeurde daags nadat het Israëlische parlement de controversiële wet die de rechterlijke macht beknot met een nipte meerderheid van 64 van de 120 Knesset-leden had goedgekeurd. Weliswaar drong de orthodoxe Jood voor bij de kassa, maar ze scholden elkaar de huid vol omdat de man Netanyahu steunt en Yuval de protestbeweging, vertelt hij geschokt. “Ze hebben ons land verkwanseld.”De nieuwe wet is onderdeel van het rechtshervormingsplan van de extreemrechtse en ultraorthodoxe regering-Netanyahu die via de salamitactiek – schijfje voor schijfje – het Hooggerechtshof buiten spel zet. Dat is een ingrijpende verandering, want Israël heeft geen grondwet en geen Senaat, zoals in België die wetsvoorstellen goed- en afkeurt en de regering controleert. Met het uitschakelen van de enige toetsende macht wordt het democratisch beginsel van de verdeling der machten onderuitgehaald en komt de weg vrij voor een theocratische Joodse dictatuur. Zeven partijen hebben het Hooggerechtshof verzocht om de wet te vernietigen. Of het een bij meerderheid aangenomen wet die zijn eigen macht beperkt kan vernietigen, is een vraag die nog nooit eerder is beantwoord. Natuurlijk zou een volgende regering de rechtshervorming weer kunnen vernietigen, maar als het kabinet-Netanyahu standhoudt kan dat op zijn vroegst in 2026.De maandenlange massale demonstraties van tienduizenden Israëliërs zijn niet in de eerste plaats een juridisch protest tegen een beslissing van de Knesset of een nieuwe wet. Zij komen voort uit een diepe ontreddering omdat de andere kant, de extreemrechtse en ultraorthodoxe gemeenschap, het Joodse verbond dat door een flinterdun laagje van vrijzinnige tolerantie nog overeind werd gehouden, heeft verbroken.De orthodoxe en vrijzinnige Joden liggen al sinds de oprichting van de staat Israël met elkaar overhoop en de huidige situatie vormde de aanleiding om die onvrede uit te spugen. Sinds een deal van Ben Goerion hebben de orthodoxen de soevereiniteit over de religieuze ‘Joodsheid’ van de staat en het gezag over het religieuze en dagelijkse leven van de Israëliërs. Nu ze dankzij Netanyahu ook de nationale politieke scepter zwaaien, bestaat de angst dat de moderne staat ontwricht wordt.Zoals een bekend Hebreeuws lied het Israëlische Joodse gedachtegoed verwoordt: ‘een li Eretz acheret’ ofwel ik heb geen ander land. Iedere Joodse Israëliër is ervan doordrongen dat hij of zij te allen tijde zijn thuisland kan verliezen. Het is niet de democratie die gesneuveld is, want die was al jaren geleden gecorrumpeerd, maar het verhaal is gebarsten dat de Israëliërs zichzelf en hun kinderen vertelden over hun bestaan en het ontstaan van de staat Israël. Israëlische liberalen zijn ontwaakt uit een lange winterslaap en beseffen dat het narratief van ha aretz, zoals iedere Joodse Israëliër Israël noemt en dat ‘het land’ betekent alsof er geen andere landen zijn, niet bestaat. Dat nu is de ware tragedie van Israël.Ik ben als niet-Joodse Nederlands-Belgische journalist al 25 jaar als het ware embedded in de Israëlische samenleving. Ik leef, beleef en luister naar de verhalen van de Joodse en Arabische bewoners. Na de tragedie van de Holocaust en alle vervolgingen die eraan voorafgingen, hebben de Joden 75 jaar geleden een eigen staat gesticht en een bestaan gecreëerd. Voor dat veilige heenkomen voor alle Joden van waar ook ter wereld wilden ze met hart en ziel strijden. De terugkeer van de diaspora gaf elke Jood het legale etnische recht Israëlisch burger te worden en ze bouwden samen een sterk volksleger om het land tegen vijandige buurlanden te beschermen.Maar de droom is opgeblazen en de belofte niet vervuld. Tienduizend reservisten van het leger weigeren nog dienst te doen. De illusie van de veilige haven werd vernietigd door een onvoorziene vijand vanuit de eigen Joodse gelederen die een ander, rechts en religieus Joods narratief dicteert – de Joodse staat voor de Joden – en acteert vanuit de gedachte ‘een land zonder volk voor een volk zonder land’ alsof het land uitsluitend aan Joodse bewoners toebehoort. Die illusie werd zelfs door Theodor Herzl niet geloofd. Het land werd al bewoond door Arabieren die verwachtten dat de internationale gemeenschap hun geboorterecht op het land zou verdedigen, maar die liet het pijnlijk afweten.Israëlische leiders trachtten coute que coute het Joodse karakter te beschermen en dat ging ten koste van die twee miljoen niet-Joodse, grotendeels Arabische, burgers. In 2018 werd op initiatief van Netanyahu’s Likoed-partij de natiestaatwet aangenomen. Israël is nu wettelijk het historische thuisland van het Joodse volk, dat een exclusief recht op nationale zelfbeschikking heeft. De Arabische burgers hebben dat recht niet.Democratie komt voort uit het geloof dat mensen in de basis gelijk zijn en over hun lot kunnen beslissen maar met zo’n verschil in rechtsposities is de democratie van de Joodse staat al jaren verworden tot een oxymoron. Het enige nieuwe element dat de huidige regering-Netanyahu heeft toegevoegd is de versmelting van religie en nationalisme die in het verleden nog gescheiden werden gehouden en dat doet een oude angst dat Israël doordrenkt zal raken van Joods obscurantisme herleven.De realiteit van de bezetting van de Westelijke Jordaanoever en de Gazastrook die vijf miljoen mensen onder zeer moeilijke omstandigheden gevangenhoudt, lijkt bij vele Joden – vooral jongere Joodse Israëliërs – uit het geheugen gewist. Iedere vorm van kritiek gaan ze uit de weg.De kleine groepen Israëlische burgers die wel het debat over de 56-jarige bezetting proberen open te trekken worden monddood gemaakt. Zelfs bij de protestbeweging wordt iedere verwijzing naar de bezetting en de Naqba uitdrukkelijk vermeden. Intussen rijzen nieuwe Joodse nederzettingen als paddenstoelen uit de grond en wordt de kritiek van de internationale wereld terzijde geschoven. Israël is immers de sterke start-upnatie.Wie naar de economisch graadmeters kijkt ziet dat Israëls inkomen per capita het afgelopen jaar met 2,3 procent is gestegen en de ratio tussen Israëls schulden ten opzichte van het bruto nationaal product op 60 procent staat, wat betekent dat het land zijn schulden kan terugbetalen. Weliswaar ondervindt de hightechwereld een serieuze terugslag door de upscale-fase waarin hij zich bevindt, maar de defensie-industrie draait dankzij de enorme vraag van Amerikaanse en Europese overheden beter dan ooit.De keerzijde van het verhaal is dat de VS en Europa door die afhankelijkheid niet echt een vuist kunnen maken tegen Israël in de vorm van een economische boycot of uitstel van subsidies. Wat dit succesverhaal niet vertelt is dat Israël van alle ontwikkelde landen een van de grootste inkomenskloven heeft. Twintig procent van de bevolking – voornamelijk joods-orthodoxe en Arabische burgers – leeft onder de armoedegrens van 704 euro per maand, terwijl twintig procent van het nationaal inkomen in handen is van de vijfhonderd rijkste Israëliërs. De ultraorthodoxe burgers proberen nu via de regeringspartijen een groter stuk van de taart te bemachtigen. Zo ligt er een voorstel om de in de sjoel biddende Joden eenzelfde soldij toe te kennen als soldaten. Het argument is dat ze de staat beschermen door het gebed. En dat stuit weer op stokoude verwijten van de liberalen, want de sterk groeiende religieuze bevolking zou nauwelijks werken, doet geen legerdienst en draagt niet bij aan het nationaal inkomen.Yuval en de orthodoxe Jood in de supermarkt hebben niets gemeen. Ze wonen op verschillende planeten, hebben andere normen en waarden en spreken weliswaar Hebreeuws maar ze verstaan elkaar niet. Israël heeft altijd een grote diversiteit aan Joden gekend met diverse achtergronden en grote politieke, religieuze en ethische verschillen, maar tot voor kort konden die nog naast elkaar leven. Nu is het verhaal dat Israël zichzelf vertelde, afgebladderd. Het fineer van mooie woorden is verdwenen. Yuval gaat iedere zaterdag door met demonstreren al voelt hij zoals vele Israëliërs dat hij de thuis van zijn verleden is kwijtgeraakt en het land van zijn toekomst onzeker is.De stappen van de regering en de oppositie zijn onvoorspelbaar. Aan beide kanten is een relatief zwak leiderschap, en een duidelijke strategie voor de toekomst ontbreekt. Netanyahu is afhankelijk van de steun van de orthodoxe coalitiepartners, maar hij heeft ook zijn eigen achterban gegijzeld, want als die de regering niet steunt, stort het zorgvuldig gebouwde kaartenhuis in.Veelzeggend is dat Israëls aartsvijanden – Iran en Hamas – zwijgen over het gerechtelijke tumult in Israël. Ze wachten op de ondergang en willen voorkomen dat Netanyahu het Joodse volk bij een vijandige dreiging verenigt. Er wordt wel geopperd dat de onwil van Netanyahu’s coalitieleden om compromissen te sluiten een teken is dat ze misschien binnenkort verkiezingen verwachten en hun gepolariseerde achterban te vrede willen stellen.Het burgeractivisme van de demonstranten staat los van politieke partijen en het heeft niet één programma voor de toekomst. Intussen wil de meerderheid van de bevolking geen verandering zonder brede consensus en snakt ze naar een nieuw verhaal over ha aretz. Een verhaal dat van binnenuit zal moeten worden geschreven, dat verteld wordt met nieuwe rechtvaardige gedachten en ideeën die verbinden en hoop bieden. Een verhaal om te overleven.",2023-08-04T03:00:50+0200,NL
0,https://www.demorgen.be/meningen/queen-bey-heeft-beyonce-giselle-knowles-finaal-uit-het-nest-laten-verdrijven~b46ef3df/,Queen Bey heeft Beyoncé Giselle Knowles finaal uit het nest laten verdrijven,"Frederik De Backer is columnist.De laatste keer dat de straten van Madrid onder mijn voeten door gleden, was mijn hoofd van slechts één voornemen vervuld: een bezoek aan het Museo Reina Sofía. Zozeer hield het me bezig dat die voeten, dat hoofd en bij uitbreiding alles daartussenin op de Ronda de Atocha op hun beurt ei zo na onder een vrachtwagen door waren gegleden. Gelukkig greep een man me nog net op tijd bij de arm, anders had ik nooit Picasso’s Guernica gehoord.Voor amper 12 euro kun je in het voormalige Hospital de San Carlos de mooiste Rothko’s, Dalí’s, Lichtensteins en Bacons beluisteren. Picasso’s meesterwerk wordt er geflankeerd door twee dames die de hele dag lang tot dertig tellen en je vervolgens de zaal uit jagen, maar die halve minuut volstaat ruimschoots om de trommelvliezen te laven aan ’s misogyns bekendste werk.Diezelfde avond had ik gereserveerd in El Club Allard, een tweesterrenrestaurant aan de Calle de Ferraz, waar me de meest wonderlijke spijzen werden voorgezet. Bogavante, presa Ibérica, zamburiña: alle heb ik ze met veel smaak bekeken alvorens terug te gaan naar het hotel, waar ik nog achtennegentig minuten aan een dvd van Wong Kar-Wai’s In the Mood for Love heb geroken.Kunst blijft kunst, op welke manier men die ook tot zich neemt.Dat heeft alvast de firma Beyoncé begrepen. De zangeres, bekend van de talloze hits die voor haar zijn gecomponeerd, de emancipatorische teksten die voor haar zijn geschreven, de prachtige outfits die voor haar zijn gemaakt en de spectaculaire liveshows die voor haar zijn opgezet, blijft maar voor zich laten vernieuwen. Zo laat ze tickets voor haar Amerikaanse tournee aanbieden die de toeschouwer een unieke blik achter de schermen gunnen, in die zin dat die het concert kan volgen vanaf een zitje achter het podium, zonder zicht op de show.Jazeker, voor de habbekrats die 143 euro plus btw is, zal de ware Queen Bey-adept zich eindelijk kunnen verplaatsen in de vader die op de parking op zijn dochter wacht. Eindelijk zullen jonge fans kunnen ervaren wat het is om een cd af te spelen in een donkere kamer, op een stereoketen waarvan de volumeknop is afgebroken op de hoogste stand.Ik kan al niet meer wachten tot Beyoncé ons land nog eens aandoet en ik hemel en aarde mag bewegen om zo’n ‘listening only’-ticket te bemachtigen. Zoals iedereen die weleens een boek heeft gegeten immers weet, verliest de werkelijkheid het altijd van de wereld in je hoofd.Dat is het mooie aan Beyoncé: hoe ver ze wil gaan voor haar fans, zijnde de hele wereldbevolking. In 2012 liet ze nog een volledige verdieping van het Lenox Hill Hospital in Manhattan afsluiten voor haar bevalling van dochter Blue Ivy, zodoende vaders urenlang de toegang tot hun partners en pasgeborenen ontzeggend. Baby girl made them lose their breaths. Alweer een unieke ervaring.Queen Bey heeft Beyoncé Giselle Knowles finaal uit het nest laten verdrijven.",2023-08-04T03:00:50+0200,NL
0,https://www.demorgen.be/tv-cultuur/schending-auteursrecht-bij-remixes-dua-lipa-opnieuw-aangeklaagd~b529d36f/,Schending auteursrecht bij remixes: Dua Lipa opnieuw aangeklaagd,"Dua Lipa (27) heeft opnieuw een rechtszaak aan haar been. De Britse-Albanese zangeres werd aangeklaagd voor het schenden van het auteursrecht bij haar hit ‘Levitating’. Het is niet de eerste keer dat dat nummer onderwerp van een aanklacht is.Producer Bosco Kante heeft nu een aanklacht voor het schenden van auteursrecht ingediend. Volgens de producer heeft Dua Lipa zijn technologie - die ervoor zorgt dat de stemtrillingen van een muzikant klinken als muziekinstrumenten - zonder toestemming gebruikt op remixes van ‘Levitating’. Volgens de producent had de zangeres toestemming verkregen om de technologie te gebruiken in haar originele nummer, maar was er van remixes geen sprake. Toch zou Dua Lipa het gebruikt hebben op een remix met DaBaby, die intussen meer dan 1,6 miljard keer beluisterd werd op Spotify.“De beklaagde is niet bereid om mee te werken of verantwoordelijkheid te nemen voor deze inbreuk van de auteursrechten”, zeggen Kantes advocaten. Volgens Kante heeft hij recht op meer dan 20 miljoen dollar (zo’n 18 miljoen euro). Dua Lipa heeft nog niet op de aanklacht gereageerd.Het is trouwens niet de eerste keer dat ‘Levitating’ onder vuur ligt. Artikal Sound System diende eerder dit jaar al een klacht in omdat ‘Levitating’ een ‘rip off’ van een van hun nummers zou zijn, maar die klacht werd niet ontvankelijk bevonden. Ook liedjesschrijvers L. Russell Brown en Sandy Linzer beweren dat Dua Lipa twee van hun nummers gekopieerd heeft bij het maken van ‘Levitating’. In die zaak is voorlopig nog geen uitspraak gedaan.",2023-08-04T03:00:49+0200,NL
0,https://www.demorgen.be/tv-cultuur/succesvolle-horrorreeks-scream-maakt-zich-alweer-op-voor-vervolg~be088448/,Succesvolle horrorreeks ‘Scream’ maakt zich alweer op voor vervolg,"De succesvolle horrorserie Scream krijgt een zevende deel. Producent Spyglass heeft volgens The Hollywood Reporter een nieuwe regisseur benaderd, Christopher Landon (48). De filmer werd vooral bekend met zijn twee Happy Death Day-films.Landon neemt het stokje over van regisseurs Matt Bettinelli en Tyler Gillett, die de afgelopen twee delen voor hun rekening namen. Zij blijven wel bij de serie betrokken als producenten.In de laatste twee delen werd de mythologie van de serie verder uitgebouwd met nieuwe acteurs, zoals Jenna Ortega, Melissa Barrera en Mason Gooding. Het is nog niet bekend of zij al contracten hebben getekend voor Scream VII (Scream 7), maar de verwachting is dat dit wel gaat gebeuren, zodra de acteursstaking in Hollywood voorbij is.Het is nog niet bekend wie Scream ' gaat schrijven of wanneer de opnames plaatsvinden. Ook dit proces ligt momenteel stil, vanwege de staking van scenaristen in Hollywood.De Scream-films, waarvan de eerste in 1996 werd gemaakt, spelen zich af in het fictieve plaatsje Woodsboro, waar met regelmaat moorden worden gepleegd. De dader draagt een masker dat is geïnspireerd op het beroemde schilderij De Schreeuw van Edvard Munch. In het zesde deel verplaatste het verhaal zich naar New York. (HLN)",2023-08-04T03:00:49+0200,NL
0,https://www.demorgen.be/tv-cultuur/seks-drugs-en-basketbal-hoe-de-showtime-lakers-de-nba-groot-maakten~bc3efe02/,"Seks, drugs en basketbal: hoe de Showtime Lakers de NBA groot maakten","Glitter, glamour en een flinke scheut Magic: de legendarische Los Angeles Lakers zetten de NBA op de kaart in de jaren 80. HBO’s quasi-biopic Winning Time werpt een licht op die tumultueuze periode en laat vooral zien hoe moeilijk het is om aan de top te blijven.Vandaag kent iederéén de NBA als de meest dominante basketbalcompetitie op aarde, maar ooit was er een tijd dat golf en zelfs bowling meer kijkers lokten. Enter Jerry Buss, een even flamboyante als vermogende playboy die in een gekke bui beslist om in 1979 de toen kwakkelende Los Angeles Lakers op te kopen.Buss’ palmares is niet min: naast een vastgoedtycoon, een begenadigd pokerspeler en filantroop was hij ook nog eens doctor in de chemie. “Dat laatste vind ik veruit het indrukwekkendst”, zegt vertolker John C. Reilly (Boogie Nights, Magnolia). “Ik was een zeer matige student op school, dus de intelligentie en innerlijke kracht die je nodig hebt om het tot doctor te schoppen – in eender welk vakgebied – is enorm lovenswaardig. Buss liet zich tot het eind van zijn leven in 2013 altijd met ‘doctor’ aanspreken, dus ik veronderstel dat hij er ook behoorlijk trots op was.” (lacht)Reilly had slechts een week tijd om zich voor te bereiden op de rol. Door creatieve meningsverschillen trok Michael Shannon (Revolutionary Road, Nocturnal Animals) op het laatste nippertje de deur achter zich dicht. Comedylegende Will Ferrell wilde maar al te graag inspringen, maar producer Adam McKay koos achter diens rug voor Reilly. Dat zou het einde van een langlopende vriendschap betekenen, die haar oorsprong vond bij de cultklassieker Anchorman. Later werkten ze ook samen voor de Nascar-spoof Talladega Nights en het heerlijk onnozele Step Brothers, waarin eveneens glansrollen weggelegd zijn voor Reilly. “Ik had Will moeten bellen, maar ik deed het niet”, zei McKay daarover tegen Vanity Fair. “Ik heb het verknald.”Los van die persoonlijke vete lijkt Reilly gewoon geboren voor de rol van Buss, alleen al om zijn looks en uitstekende gevoel voor dramedy. De megalomane mogol leidt al te graag de aandacht van zijn comb-over af met een bescheiden dos borsthaar. Hij zuipt, rookt, gokt, verleidt alles wat beweegt, zet zichzelf het liefst op de eerste plaats, maar is tegelijk een gulle peoplemanager met een groot hart voor zijn familie. En dan zeker voor zijn moeder, vertolkt door Sally Field.De scènes met mama Jessie, die in het eerste seizoen een tragisch einde kent, kwamen hard aan. “Mijn moeder is heel plots gestorven. Tijdens het draaien besefte ik: o mijn god, ik heb nog heel wat te verwerken. Maar Sally hielp me erdoor, het was een bijna therapeutische ervaring.”Vandaag heeft Buss’ dochter Jeanie, gespeeld door Hadley Robinson, de touwtjes in handen in Los Angeles. Robinson rolt net niet met haar ogen wanneer we haar vragen hoe het is om zowat de machtigste teameigenares in de basketbalwereld te vertolken, de eerste en vooralsnog enige met een NBA-kampioenschap op haar naam. “Dat ze een vrouw is doet er niet toe, punt. Ze is gewoon een extreem capabele persoon. Ik hoop dat ze daar zelf niet al te veel mee bezig moet zijn.”Reilly beaamt en geeft ook mee dat hij bijna een traantje plengde toen hij Jeanie ontmoette tijdens een Lakers-wedstrijd. “Ik had oprecht verwacht dat ze iets ging zeggen à la: ‘Hey, bedankt om onze vuile was buiten te hangen.’ Maar nee, ze zei me dat haar vader een grote fan was dankzij mijn rol in de musical Chicago. Ze zei dat ik hem kon doen lachen én wenen tegelijk, en dat dat hét kenmerk is van een goed acteur. Toen kreeg ik het toch even moeilijk.”Toen Buss de Lakers kocht had hij twee doelen voor ogen: naast titelambities – uiteraard – wilde hij van de ploeg een heus entertainment-imperium maken. Het toverwoord: showtime. Hij introduceerde onder meer de Laker Girls, het cheerleadersteam destijds aangevoerd door popster in wording Paula Abdul, en wierf als eerste wapenfeit supertalent Earvin ‘Magic’ Johnson aan tijdens de draft van 1979. Die scheut Magie is exact wat de Lakers nodig hadden. Hij hielp met zijn wervelende speelstijl LA in 1980 aan het kampioenschap, de apotheose van het eerste seizoen. Dat lukte ondanks een blessure van Kareem Abdul-Jabbar – de superster die afgelopen NBA-seizoen zijn onaantastbaar gewaande scorerecord van 38.387 punten verbroken zag door LeBron James, eveneens een Laker.Debutant Quincy Isaiah kreeg de eer om in de huid van Magic te kruipen. Waar hij in het eerste seizoen vooral geportretteerd wordt als clownesk supertalent met een niet-aflatende grijns, belicht Winning Time II zijn donkerder dagen: van ongewenst vaderschap over een stevige blessure tot een diep conflict met de coach. “We zien hem gaandeweg meer en meer aan zichzelf twijfelen. Dat was wel een serieuze shift voor mij. Maar zoals bij ieder succesverhaal: om grootse dingen te doen moet je door diepe dalen heen”, verduidelijkt Isaiah.De echte Magic Johnson, aan wiens carrière in de nineties een vroegtijdig einde kwam na een hiv-besmetting, is echter niet gediend met de reeks. Ook al gaan de makers prat op authenticiteit en baseerden ze zich op meerdere (auto)biografieën, waaronder de bestseller Showtime en ook My Life van Magic zelf. “Not even close”, zei Johnson, tijdens een promo-interview voor zijn eigen Apple TV+-docureeks They Call Me Magic.En hij is niet de enige. Ook Kareem Abdul-Jabbar, door Solomon Hughes afgeschilderd als bloedserieuze en autoritaire moslim, distantieerde zich al snel. “Oppervlakkig en lui geschreven”, oordeelde de legende na het bekijken van de pilootaflevering. “Een Frankenstein-monster bestaande uit allerlei aaneengeplakte roddels.” Hughes, met zijn 2 meter 11 de enige échte basketter van de cast, die maandenlang oefende om ’s mans kenschetsende sky hook te perfectioneren, laat het niet aan zijn hart komen: “We zouden een interessant gesprek kunnen voeren, mocht hij alle afleveringen gezien hebben. Maar het is wat het is.”De Australische acteur Jason Clarke is minder mals voor de kritiek van de toenmalige general manager Jerry West, die vindt dat hij afgebeeld wordt als cartoonfiguur en zelfs dreigde met een rechtszaak. “Ik heb Wests autobiografie wel twintig keer gelezen. Het staat er allemaal in! Waar heb je het over, dude?” Toegegeven: Wests korte lontje en profaan getier zijn zodanig prominent in Winning Time dat we lichtjes geneigd zijn de inmiddels 85-jarige Amerikaan – die vooral bekendstaat als het logo van de NBA overigens – te geloven.De opvallendste karakterboog tussen beide seizoenen is niet alleen weggelegd voor Magic, maar vooral voor coachingduo Paul Westhead (gespeeld door Jason Segel, vooral bekend als goedzak Marshall uit sitcom How I Met Your Mother) en Pat Riley (Oscar-winnaar Adrien Brody). Het tweetal begon als ietwat onzekere vervangers voor Jack McKinney, die tijdelijk forfait moest geven na een stevig fietsongeval. Na een succesvolle run, en de eerder vernoemde titel, blijven beiden aan zet.Het succes stijgt naar Westheads hoofd en hoe heerszuchtiger hij wordt, hoe meer hij de voeling met zowel teamgenoten als metgezel Riley verliest, met alle explosieve gevolgen van dien. “Ik zie het zo”, zegt de immer aimabele Segel. “Ik ga ervan uit dat iedereen altijd alles met de beste bedoelingen doet. Niemand probéért te falen. Niemand wil gecorrumpeerd worden door macht. Iedereen denkt altijd het juiste te doen, ook al is dat niet per se zo.”Riley ontpopt zich ondertussen tot de charismatische leider die hij vandaag nog steeds is. In totaal heeft hij een aandeel in een kwart van alle gespeelde NBA-finales (19 van de 77 om precies te zijn), inclusief de recentste nederlaag van Miami Heat, waar hij team president is, tegen de huidige kampioen Denver Nuggets. “Gewoonweg een fascinerend en inspirerend figuur”, vindt Brody. De vestimentaire metamorfose – altijd gehesen in Armani-pak, de haren strak achteruitgekamd – onderstreept Rileys bloei. “Ik ben wat meer kauwgom gaan eten en hield mijn armen wat meer gekruist”, zegt Brody, die dankzij zijn gelijkaardige karakterkop meteen geloofwaardig overkomt als Riley.En dan zijn er die gevleugelde woorden: “Fuck Boston.” Meer dan eens spuit Brody ze, de ene keer wat woedender dan de andere. De iconische rivaliteit tussen de Los Angeles Lakers en de Boston Celtics is vandaag nog steeds volop gaande, maar kende haar hoogtepunt in de jaren 80. “Ik sta er nog steeds van versteld hoe beide fanbases elkaars bloed kunnen drinken”, zegt Brody. “Waarom kan je er niet tegen dat een ander team beter is? Het blijft voor mij iets opmerkelijks.” Dat zijn ‘Fuck Boston’-uitspraken de ronde doen als internetmeme onder Lakers-fans wimpelt hij droogjes af met: “Ik ben slechts een acteur die een rol speelt.”Die bloedvete vormt de spil van Winning Time. Toen Magic zijn entree in de NBA maakte, pakte Boston dan ook uit met zijn evenknie Larry Bird. Het tweetal streed al tegen elkaar in de hogescholencompetitie en ook op het hoogste niveau zijn ze volkomen aan elkaar gewaagd. Bird, alias ‘The Hick from French Lick’ – of iets minder politiek correct: The Great White Hope –, is de enige die erin slaagt twijfel te zaaien bij Johnson, met zijn elegante spel op het veld, maar ook met zijn trashtalk ernaast. Relatieve nieuwkomer Sean Patrick Small geeft de boerenpummel vorm.“Toen ik Sean voor het eerst op het veld zag in zijn Celtics-tenue, was ik compleet omvergeblazen”, zegt Michael Chiklis, die Red Auerbach speelt, de toenmalige chef bij de Celtics. “Datzelfde shotje, die droge manier van praten, het plaatje klopt gewoon.” We kunnen hem moeilijk ongelijk geven. Chiklis, zelf afkomstig van Boston en dus diehard Celtics-fan, heeft naar eigen zeggen hard gelobbyd voor deze rol. Hoe het dan voelt om in deze reeks, die vanzelfsprekend vanuit het standpunt van de Lakers geschreven is, als de antagonist afgeschilderd te worden? “Ik heb geen idee naar welke serie jij gekeken hebt, vriend, maar wij zijn de fucking helden!” (lacht)Het tweede seizoen van Winning Time: The Rise of the Lakers Dynasty is vanaf 7 augustus te zien op Streamz.",2023-08-04T03:00:49+0200,NL
0,https://www.demorgen.be/beter-leven/je-elektrische-wagen-laden-tap-nooit-zomaar-stroom-af-op-de-camping-of-in-je-vakantiehuisje-dat-houdt-risico-s-in~b00c59d3/,Je elektrische wagen laden? ‘Tap nooit zomaar stroom af op de camping of in je vakantiehuisje. Dat houdt risico's in’,"Verhuurders van vakantiehuisjes en uitbaters van campings ergeren zich in de Nederlandse media aan toeristen die hun elektrische wagen ‘gratis’ opladen in het stopcontact. ‘Vakantieparken zouden meer laadinfrastructuur moeten voorzien’, zegt Sjors ten Tije van de Vereniging Elektrische Rijders.“Een gemiddelde elektrische wagen heeft een batterij van 60 kilowattuur. Die volledig opladen komt tegen gemiddeld 25 cent per kilowattuur dus neer op ongeveer 15 euro. Je rijdt je batterij natuurlijk zelden volledig leeg. Gaan we er even vanuit dat je een batterij voor 60 procent oplaadt, dan kost dat de eigenaar of verhuurder zo’n 10 euro. Dat zijn dus geen astronomische bedragen.”“Juist, het is natuurlijk ook niet niks. In een vakantiepark kan het je normale verbruik makkelijk verdrievoudigen. Wij raden mensen aan om nooit zomaar stroom af te tappen in hun vakantiehuisje of op de camping. Vraag of het kan en mag, en biedt aan ervoor te betalen. Dat is een kwestie van fatsoen. Wanneer je in dialoog gaat, kom je doorgaans wel tot een oplossing.“Anderzijds moeten mensen natuurlijk hun wagen kunnen opladen. Als er speciale laadinfrastructuur voorzien is, raden we uiteraard aan die te gebruiken, ook al zal dat wat duurder uitvallen dan de auto gewoon in het stopcontact te steken, want die investeringen moeten nu eenmaal terugverdiend worden.“Maar niet alle campings of vakantieparken beschikken over laadpunten. Dus we moedigen uitbaters ook aan daarin meer te investeren, zeker omdat straks nog veel meer mensen elektrisch zullen rijden. Zo vermijd je dit soort problemen.”“Op een camping of in een vakantiepark wordt het stroomnet vaak door de uitbater zelf beheerd. Het is doorgaans berekend op een beperkt verbruik per aftappunt, bijvoorbeeld 1,5 kilowatt. Als er dan tien mensen tegelijk hun auto in het stopcontact steken, praat je al snel over tien keer 3,5 kilowatt, en dan kan de hoofdzekering uitvallen.“Is er op zich geen technisch probleem, maar zien uitbaters enkel op tegen de extra kosten, dan is dat eenvoudig op te lossen door slimme meters te installeren en de verbruikskosten precies aan te rekenen.”“Je hebt er geen zicht op hoe goed de bekabeling op je vakantiebestemming is. Een auto opladen vraagt standaard een hoog vermogen, en dat gedurende lange tijd. Dat is wat anders dan een half uurtje stofzuigen. Is het stroomnet in je vakantiehuisje onvoldoende zwaar, dan is er een risico dat kabels niet bestand zijn tegen die langdurige hoge vermogens, en gaan smeulen of in het slechtste geval in brand vliegen. Al moeten we dat risico ook niet overdrijven. Ik heb nog nooit over zo’n geval gehoord.”“Hetzelfde probleem kan zich inderdaad voordoen wanneer je een slechte verlengkabel gebruikt. De goedkopere types zijn daar niet op berekend. Daarom doe je er goed aan een duurder, zwaarder model mee te nemen.”“Moet je in het stopcontact opladen, dan raden wij altijd aan dat aan een lager vermogen te doen. Dat kan je regelen op je mobiele lader of in je auto. Die kan vaak een stroomsterkte van 16 ampère aan, maar je kan die ook verminderen. Zo verklein je de kans dat je het stroomnet overbelast. Het nadeel is dan natuurlijk dat het laden veel langer duurt.”",2023-08-04T03:00:49+0200,NL
0,https://www.demorgen.be/nieuws/de-mensen-meghan-markle-en-leah-remini~b54535f8/,De mensen: Meghan Markle en Leah Remini,"Meghan Markle, vrouw van prins HarryVorige week doken er geruchten op dat Prins Harry (38) en Meghan Markle (41) door een relatiecrisis gaan. De twee zouden hun relatie op pauze hebben gezet. Een nieuwe video, gedeeld door het Responsible Technology Youth Power Fund, lijkt dat nu tegen te spreken. Het koppel werkt samen met het fonds, dat zich inzet voor een betere digitale wereld. Van relatieproblemen lijkt er in het filmpje hoegenaamd geen sprake, zo schrijft Het Laatste Nieuws. In de video zijn de hertog en hertogin van Sussex “ontspannen en genegen naar elkaar toe.”Leah Remini, Amerikaanse actricePsychologische marteling, laster, toezicht, pesterijen en intimidatie: neen, het lijstje aan vergrijpen waar David Miscavige en zijn Scientology-kerk zich schuldig aan hebben gemaakt volgens actrice Leah Remini is niet min. Remini spant een rechtszaak aan tegen de instelling en haar huidige leider. De 53-jarige actrice was zo goed als haar hele leven lid van de kerk, tot ze er in 2013 uitstapte. “Ik geloof dat ik niet de eerste persoon ben die het doelwit is van Scientology en zijn activiteiten, maar ik ben van plan de laatste te zijn”, zegt ze.",2023-08-04T03:00:49+0200,NL
0,https://www.demorgen.be/meningen/zelfs-vrouwen-die-zonder-enige-schroom-hun-kind-aan-de-borst-leggen-verlangen-bij-het-kolven-een-beetje-discretie~bd1ac7ecb/,"Zelfs vrouwen die zonder enige schroom hun kind aan de borst leggen, verlangen bij het kolven een beetje discretie","Michiel Martin is journalist.Daar gaat ze. De lift in, op naar de negende verdieping, waar de kolf weer een kwartier lang ritmisch moedermelk zal aanleveren. Als ik onwel word, kan ik haar vergezellen. Ze – mijn leidinggevende – zit namelijk in het EHBO-lokaal. Ik weet niet voor wie die situatie het meest ongemakkelijk zou zijn. Voor haar, voor mij, of voor de persoon die dit gebouw in 2019 neerpootte.Er is sinds kort weliswaar een aparte ‘kolfruimte’ – lees: een invalidentoilet dat opgeleukt is met een kekke stoel en een Instagram-quote. En ja, het zal vast beter zijn dan de standaardtoiletten waar veel borstvoeding gevende vrouwen moeten kolven terwijl een collega net een ‘nummer twee’ doet. Maar als kersverse vader – dan heb je plots een mening over zulke dingen – tel ik de fancy managerbooths op elk van die recent gebouwde verdiepingen en denk: doe misschien toch maar nét ietsje beter.Eerst even dit: u zal hier geen radicaal pleidooi voor borstvoeding lezen. Het is wetenschappelijk gezien dan wel de “gouden standaard”, stelt neonatologe An Eerdekens (UZ Leuven) verderop in deze krant, een baby is meest gebaat bij een moeder die blinkt in haar vel.Steeds meer moeders blinken wel in hun vel al zogend. In het park, op restaurant, op de trein, lang leve de functionele tiet! Maar zelfs vrouwen die zonder enige schroom hun kind aan de borst leggen in de markthal van Ikea, verlangen bij het kolven naar een beetje discretie. Naar een tikkeltje comfort. Wat begrip. Niemand voelt zich graag – excuses voor het taalgebruik – een melkkoe.De werkvloer geldt op dat vlak al te vaak als een lastige horde, zo valt af te leiden uit recente cijfers van het agentschap Opgroeien. De regels dicteren nochtans: elke vrouw heeft tot negen maanden na de bevalling recht op twee keer een half uur pauze om te kolven in een daarvoor geschikte ruimte. Net zoals bij vaderschapsverlof wordt een recht niet automatisch verzilverd.Er zullen vast verzachtende omstandigheden zijn. Zo stipt een lerares aan dat je moeilijk een gezellig klaslokaal kan claimen als sommige lessen nu al in een container doorgaan. En er is geen noodknop in de fabriek voor een haast ontploffende tiet. Context rijmt niet altijd met regels, maar dat is geen excuus om als werkgever de schouders op te halen.Eén ding is namelijk op elke werkvloer toepasbaar: een actieve houding. Denk mee na over oplossingen, wees creatief, laat het vooral geen eenzame strijd zijn. Dat is moeder zijn op vele andere vlakken al – ik zou willen dat het niet zo was, maar soms ben je als partner een verschrikkelijk hulpeloos wezen.Doe dus beter. Anders dreigt de keuze voor borstvoeding te verzanden in privilege, waarbij hoogopgeleiden met een flexibele job (en de centen om een ‘handsfree’ kolf aan te schaffen) toch weer dat streepje voor hebben op hun poetshulp. Om het met de woorden van Elke te zeggen: “Een kotteke en een stoel, eigenlijk is dat echt niet zo veel moeite.”",2023-08-04T03:00:49+0200,NL
0,https://www.demorgen.be/beter-leven/beeld-van-bruin-als-schoonheidsideaal-vertoont-barsten-de-zon-is-nu-mijn-grootste-vijand~baf9ebd0/,Beeld van bruin als schoonheidsideaal vertoont barsten: ‘De zon is nu mijn grootste vijand’,"Geen enkel kankertype nam de voorbije jaren zo sterk toe als huidkanker, met dank aan Coco Chanel en Willy Sommers. Het einde van die opmars is nog niet meteen in zicht. En de oplossing om het tij te keren is niet: meer smeren. ‘We misbruiken zonnecrème’“‘Jij, huidkanker?’ Mensen die mij kennen waren stomverbaasd”, herinnert Carine Paulus (61) zich. “Ik ben nooit echt een zonneklopper geweest en was een van de enigen in het gezelschap die zich altijd goed insmeerde. Maar ik heb wel altijd onbeschermd buiten gespeeld.” Zes jaar geleden begon een moedervlek bij Paulus van vorm te veranderen. Melanoom, luidde het verdict. De tumor bevond zich nog in een vroeg stadium en kon gelukkig chirurgisch worden verwijderd.“Mooie vrouwen lopen nooit in de schaduw.” Sinds haar diagnose slaat Paulus de ongevraagde raad van Willy Sommers wijselijk in de wind. “Mensen gaan veel te roekeloos met de zon om”, vindt ze. “Terwijl anderen ‘s middags in de volle zon op het terras gaan zitten, zoek ik een plekje in de schaduw.”“Mensen worden niet graag op de gevaren van de zon gewezen”, merkt Paulus. “Het is zoals met roken: ze weten wel dat het niet gezond is, maar doen het toch, omdat ze denken dat het hen niet zal overkomen.”De kans dat u voor uw 75ste de diagnose huidkanker krijgt, is ongeveer één op vijf. In 2021, de meest recente cijfers waarover Stichting Kankerregister beschikt, was dat voor 49.065 mensen het geval. Die vlag dekt wel een uiteenlopende lading. Zogenoemde basocellulaire carcinomen (35.124 diagnoses) en spinocellulaire carcinomen (9.656) komen het vaakst voor, maar zijn zelden levensbedreigend. Melanoom is dat wel, en is goed voor ongeveer acht procent van het aantal huidkankers, of 3.985 gevallen in 2021.“Geen enkel kankertype nam de voorbije decennia zoveel toe als huidkanker”, zegt dermatoloog Lieve Brochez (UZGent). “En dat zal nog een tijd zo blijven. Volgens de projecties op basis van de huidige trend zal het aantal diagnoses in 2030 bijna 70 procent hoger liggen dan in 2020.”Dat het aantal diagnoses toeneemt, is voor een stuk te wijten aan bevolkingsgroei en vergrijzing. Er kwamen tussen 2004 en 2021 ruim een miljoen mensen in België bij. En hoe ouder mensen worden, hoe groter de kans dat ze (huid)kanker krijgen. “Maar zelfs wanneer je daarvoor corrigeert, is het risico op melanoom in die periode met zo’n 5 procent per jaar toegenomen”, zegt Bart Van Gool (Stichting Kankerregister).Voor een verklaring moeten we terug in de tijd. “We zien een generatie-effect: de generaties geboren vóór de jaren 1980 krijgen nu huidkanker”, zegt Brochez. “Pas toen verschenen de eerste studies die een verband tussen blootstelling aan UV-straling en huidkanker legden, en raakte bescherming meer ingeburgerd.”De UV-A en UV-B straling in het zonlicht beschadigt het DNA, en kan zo kanker doen ontstaan. Terwijl voor spinocellulair carcinoom de opgestapelde blootstelling aan de zon de belangrijkste risicofactor is, ongeacht of je daarbij bent verbrand, is zowel voor basaalcelcarcinoom als melanoom zonnebrand de belangrijkste boosdoener.“Verbranden is altijd slecht, maar vooral tijdens de kinderjaren”, zegt Brochez. Amerikaanse onderzoekers vonden dat vijf keer zwaar verbranden tussen je 15de en 20ste het risico op melanoom met ongeveer tachtig procent doet toenemen.“Toen mijn man en ik in 1980 op reis gingen naar Griekenland, kreeg ik van de dermatoloog het advies om als voorbereiding wat onder de zonnebank te gaan liggen”, vertelt Denise Serré (77). “Om maar te zeggen: we komen van ver.”Serré kreeg in 2002 én in 2012 melanoom. Om anderen op de gevaren van de zon te wijzen, zet ze zich nu in voor Melanoompunt, een organisatie die niet alleen patiënten informeert maar ook wil sensibiliseren. Ook zij moet niet lang nadenken over de oorzaak. “We woonden ‘op de buiten’ en speelden als kind hele dagen buiten. Ik heb een bleke huid en rood haar, en ben vaak roodverbrand thuisgekomen. Ik heb ook altijd veel gewandeld en gefietst zonder goede bescherming. Niet zo erg als liggen bakken dacht ik, maar het is natuurlijk dezelfde zon.”Het risico op melanoom neemt toe met de leeftijd. Tegelijk is het een kankertype dat relatief vaak voorkomt bij jongvolwassenen. Bij vrouwen tussen 15 en 29 is het zelfs de meest voorkomende kanker. Charlotte De Busser (34) kreeg de diagnose in november vorig jaar, nadat de huid rond een pigmentvlekje onder haar oog paars verkleurde. “Ik heb geen bleke huid en heb niet veel gezonnebaad”, zegt De Busser. “Zeker op mijn leeftijd dacht ik in eerste instantie niet aan huidkanker, maar aan een reactie op een muggen- of spinnenbeet.”De tumor is inmiddels chirurgisch verwijderd. De fysieke littekens zullen hopelijk nog met plastische chirurgie kunnen worden weggewerkt, maar De Busser is ook psychisch getekend. “De zon is nu mijn grootste vijand”, zegt ze. “Dat is mentaal erg zwaar, want het is niet altijd eenvoudig om de zon te mijden. Buiten komen wordt een strijd.”In 2021 overleden 445 mensen aan huidkanker. “Positief is dat ondanks een hoger risico op de diagnose huidkanker, de sterftecijfers stabiel gebleven zijn”, zegt Van Gool. Dat is te wijten aan steeds betere behandelingen en snellere diagnose.Een melanoom begint oppervlakkig, wanneer pigmentcellen zich ongecontroleerd gaan vermenigvuldigen. Het wordt geleidelijk dikker, groeit dieper de huid in en kan zich vervolgens uitzaaien naar de lymfeklieren en andere organen. Het aandeel melanomen dat in een vroeg stadium wordt gedetecteerd, neemt toe. “En een vroege detectie verhoogt de overlevingskansen aanzienlijk”, zegt Bart Neyns, diensthoofd Medische Oncologie aan het UZ Brussel. “In het vroegste stadium overleven bijna alle patiënten.”Dat is helaas niet het geval bij uitgezaaid melanoom. Dan is de overlevingskans ongeveer één op vier. Vroeger was dat ongeveer één op tien. Artsen boeken vooral succes met immuuntherapie en medicijnen die gericht zijn op kankercellen met specifieke mutaties. Wanneer het melanoom en eventuele uitzaaiingen in de lymfeklieren chirurgisch kunnen worden verwijderd, kunnen die de kans te hervallen met de helft reduceren. “Tegen melanoom werkte vroeger vrijwel niets”, zegt Neyns. “Maar we zijn nu steeds beter in staat de kanker te genezen.”Er vroeg bij zijn is dus de boodschap. Screenen op huidkanker is niet aan de orde, omdat de baten daarvan niet duidelijk groter zijn dan de kosten. Maar wie een hoger risico loopt omdat hij een gevoelige huid en veel pigmentvlekken heeft, houdt die beter in de gaten. “Vlekjes die van vorm veranderen, er helemaal anders uitzien dan de andere of makkelijk beginnen te bloeden laat u beter nakijken”, zegt dermatoloog Thomas Maselis, oprichter van Euromelanoma, een netwerk van dermatologen dat zich inzet voor huidkankerpreventie.Volgens een recent onderzoek door Euromelanoma valt daar nog veel winst te boeken. Slechts 16 procent van de Belgen weet waarop te letten. Bij jongeren is dat slechts 11 procent. En een vijfde van de 16- tot 26 jarigen geeft aan niks met verdachte vlekjes te doen.Er zijn tegenwoordig ook apps die claimen verdachte vlekjes te identificeren. Brochez adviseert om daar terughoudend mee te zijn. “Hoe vaak maakt zo’n app mensen nodeloos ongerust? En hoe vaak zien ze een melanoom onterecht als onschuldig? Dat is zelden grondig onderzocht.”En zeggen dat het allemaal de schuld is van Coco Chanel, althans volgens de populaire geschiedschrijving. In 1923 zette het Franse mode-icoon voet aan wal in Cannes, goed doorbakken na een tocht op een jacht. Een precedent dat dankzij de aanwezige fotografen niet onopgemerkt bleef. “Ik denk dat ze toen het zonnebaden heeft uitgevonden”, zou haar vriend prins Jean-Louis de Faucigny-Lucigne daar later over hebben gezegd.Feit is dat de perceptie rond zonnebaden en bruinen rond die periode grondig veranderde. Eeuwenlang was het een statussymbool om er bleek als een asperge bij te lopen, om je te onderscheiden van het in de zon ploeterende plebs. Tot die werkende klasse als gevolg van industriële revolutie steeds meer tijd binnen doorbracht.Begin 20ste eeuw ontdekken wetenschappers ook de weldaden van zonlicht, zoals het belang voor vitamine D synthese en botontwikkeling. In 1903 krijgt de Deense arts Niels Finsen de Nobelprijs voor zijn behandeling van tuberculose met UV-licht. Zo komt de zon in een positief daglicht te staan. Eind jaren 20 wijden modebladen zoals Vogue geregeld uitgebreide artikels aan hoe te bruinen en stijlvol de gebronsde huid te etaleren.De opkomst van de zonnebank maakte het mogelijk jezelf de klok rond te roosteren. “Wetenschappers gingen er toen nog vanuit dat enkel de UV-B straling van de zon schadelijk was, en de UV-A straling van zonnebanken niet”, zegt Maselis. “Inmiddels weten we dat beide even gevaarlijk zijn.”Na jarenlange campagnes en berichtgeving over de risico’s van te veel zon, komen er stilaan barsten in het beeld van bruin als schoonheidsideaal. En toch. “Op het doopfeest voor onze dochter hadden we voor iedereen zonnecrème voorzien”, zegt De Busser. “Maar die is amper gebruikt. Mensen smeren zich niet graag in. Sommige vrienden doen het enkel als ze bij mij zijn.”Zonnecrème houdt de schadelijke UV-stralen tegen en verkleint zo het risico op zonnebrand, DNA-schade en kanker. Dat is de theorie. Maar in de praktijk laat het onderzoek naar de effectiviteit van zonnecrème een gemengd beeld zien. Volgens verschillende studies vermindert zonnecrème het risico op melanoom met minder dan 20 procent. Sommige onderzoeken vinden helemaal geen effect, of zelfs dat mensen die vaker smeren, net meer huidkanker krijgen. Hoe kan dat?Een belangrijke verklaring is vermoedelijk dat we in de praktijk veel zuiniger smeren dan aanbevolen - volgens sommige studies wel tot de helft minder - en dat te weinig herhalen. Wie geregeld smeert heeft mogelijk ook een gevoeliger huidtype, en dus sowieso al een hoger risico op huidkanker. En tot slot: wie vaak smeert gaat de zon mogelijk vaker opzoeken.Het gangbare advies luidt: weren, kleren, smeren. Vermijd felle zon, bescherm jezelf met kledij en dan pas met zonnecrème. “We misbruiken zonnecrème”, zegt Brochez. “Die dient om je te beschermen wanneer dat niet op een andere manier kan. Niet om extra lang in de zon te gaan zitten om te bruinen.”Maselis raadt de app Sunsmart als hulpmiddel aan. Die laat op basis van uw locatie zien wat de UV-index is, een maat voor de intenstiteit van de zon. “Vanaf UV-index 3 is het beter de huid te beschermen. Vanaf 7 voorkom je blootstelling best zoveel mogelijk.”Als u smeert, kies dan voor een zonnecrème die een hoge bescherming biedt, met factor 30 à 50, adviseert Brochez, en herhaal dat om de twee uur. De prijs maakt niet uit. “Dure crèmes zijn niet bewezen beter”, zegt Brochez. “Wanneer een dure crème ertoe leidt dat u extra zuinig smeert, is het zeker beter om voor een goedkoper merk te opteren.”Het allerslechtst is natuurlijk om met uw melkwitte kantoorvel tijdens de vakantie op een zuiders strand te gaan sudderen. Maar als een vampier de zon mijden hoeft volgens Maselis nu ook weer niet. “Bruinen is een beschermingsmechanisme van de huid om zich te wapenen tegen DNA-schade”, zegt Maselis. “Gezond is dat dus niet. Ik vergelijk de zon graag met lekkere wijn: geniet ervan met mate, en zorg dat je niet verbrandt of zo bruin wordt als karton.”",2023-08-04T03:00:49+0200,NL
0,https://www.demorgen.be/beter-leven/het-perfecte-zandkasteel-bouwen-met-deze-wetenschappelijke-theorie-pak-je-het-professioneel-aan~b443b5a4/,Het perfecte zandkasteel bouwen? Met deze wetenschappelijke theorie pak je het professioneel aan,"Een goed zandkasteel bouwen: er komt meer bij kijken dan je denkt. Sterker nog, je moet er best wat wetenschappelijk onderbouwde handelingen voor verrichten. Maar dan heb je wél het stevigste kasteel van het hele strand.Het kan heel simpel zijn een zandkasteel te maken. Gewoon een kwestie van zand in je emmer, en die vervolgens snel maar kundig omdraaien. Maar mensen die tijdens een luie stranddag tot grote hoogten willen komen, kunnen het ook een stuk professioneler aanpakken, met behulp van een aantal wetenschappers. Zo’n tien jaar geleden promoveerde Maryam Pakpour onder begeleiding van Daniel Bonn (hoogleraar complexe vloeistoffen, Universiteit van Amsterdam) en wetenschappers Peder Møller en Mehdi Habibi op het perfecte zandkasteel.Pakpour begon haar PhD in Iran, waar ze in een laboratorium begon met zandexperimenten, legt Mehdi Habibi (Wageningen Universiteit) uit. Daar vulde ze lange cilinders met zand en water, tot ze de optimale mix gevonden had, die de stevigste zandcilinders kon maken. Al snel werd het lab te klein, dus trokken de wetenschappers naar de kust om de experimenten eens in het echt uit te voeren. Pakpour had wat vrienden opgetrommeld die meehielpen. Bij de strandtent werd een emmer water gehaald om het zand te wassen, het werd gewogen en uiteindelijk werd ermee gebouwd.De uitkomsten van het onderzoek zijn niet alleen waardevol voor badgasten die professionele bouwwerken willen maken, maar ook voor de civiele techniek. De belangrijkste uitkomsten: het optimale bouwmateriaal voor een zandkasteel is ongeveer 95 procent zand en maar 5 procent water. Het water zorgt voor een soort bruggetjes tussen de zandkorrels, legt Habibi uit. De waterbruggetjes ‘lijmen’ als het ware de korrels aan elkaar.Maar met alleen de juiste ingrediëntenverhouding ben je er nog niet: om zo veel mogelijk bruggetjes te maken, en ze zo sterk mogelijk te maken, moet je het zand laag voor laag zacht aanstampen met bijvoorbeeld een fles water of tenthamer. En niet te zuinig ook: minstens zeventig keer per emmer om het stevigste bouwmateriaal te krijgen. Een perfecte bezigheid voor groepen vakantiegangers van wie de ene helft altijd iets wil doen en de andere helft vooral op het strand wil liggen.1. Allereerst heb je een fles water nodig (zout water werkt ook goed), en een grote emmer om te mengen. Om te bouwen kun je het best een grote pvc-buis, koker of een emmer (het liefst zonder bodem) gebruiken. Het beste is een cilindervorm die aan twee kanten open is, zodat je je zandmengsel niet hoeft om te draaien om te bouwen.2. Ga naar het strand, en strijk de plek vlak waar je wil gaan bouwen. Als je voor het állerhoogste resultaat gaat, zet je je zandkasteel het best op als piramide: je zet de cilinders dicht naast elkaar neer in vijf rijen van vijf, tot je een vierkant hebt. Daarop zet je vier rijen van vier cilinders, tot je op de top bent.3. Meng in een grote emmer je bouwmix. Voor een liter zand heb je ongeveer 50 milliliter water nodig. In een huishoudemmer kan gemiddeld 10 liter zand, dus dan moet je ongeveer 500 milliliter water hebben. Als je probeert te schatten hoeveel je nodig hebt: liever iets te weinig water dan te veel.4. Begin met een hoek van je eerste vierkant. Pak de pvc-buis, koker of emmer zonder bodem en plaats ’m waar je de eerste hoek van je zandkasteel wilt hebben. Vul je buis een paar centimeter met je zandmengsel, en klop met de volle fles water of rubberen hamer zacht op de bovenkant en zijkanten, zodat je veel (en sterke) bruggetjes maakt. Doe dit telkens om de paar centimeter, tot je buis helemaal vol is. Klop vervolgens nog een paar keer bovenop. Je kunt de binnenkant van je buis wat invetten (met zonnebrand bijvoorbeeld) zodat je mengsel er makkelijker uitkomt.5. Trek de buis langzaam omhoog. Van tevoren kun je de buis ook verticaal doorsnijden, zodat je hem makkelijker kunt weghalen.6. Doe dit tot je een vierkante piramidebasis hebt, en herhaal dit proces met telkens een kleiner vierkant tot je aan de top bent.",2023-08-04T03:00:48+0200,NL
0,https://www.demorgen.be/snelnieuws/coupplegers-niger-roepen-ambassadeurs-uit-vier-landen-terug~b640957e/,Coupplegers Niger roepen ambassadeurs uit vier landen terug,"De militaire junta in Niger roept vier ambassadeurs van het Afrikaanse land terug. Dat blijkt uit een mededeling die donderdag is voorgelezen op de staatstelevisie. Het gaat om de Nigerese ambassadeurs in Frankrijk, de Verenigde Staten, Nigeria en Togo. Hun functies worden “beëindigd” luidde het.Ruim een week geleden verdreef het leger in Niger de democratisch verkozen president Mohamed Bazoum van de macht. Generaal Abdourahamane Tchiani riep zichzelf uit tot nieuwe leider.Sindsdien voert de internationale gemeenschap de druk op de coupplegers op om de grondwettelijke orde te herstellen. De Economische Gemeenschap van West-Afrikaanse Staten (Ecowas) sloot niet uit om geweld te hanteren als dat niet binnen de week zou gebeuren. Het blok waar onder andere Nigeria - de grootste economie van Afrika - deel van uitmaakt, legde Niger ook economische sancties op.Intussen heeft de afgezette president Bazoum vrijdag de internationale gemeenschap en de Verenigde Staten opgeroepen tot het herstellen van zijn regering. Hij deed dat in een opiniestuk dat in de Amerikaanse krant ‘The Washington Post’ werd gepubliceerd. In het artikel stelt hij dat hij ‘een gijzelaar’ is.“Als de coup succes heeft, zal het vernietigende gevolgen hebben voor ons land, onze regio en de hele wereld”, schreef Bazoum.",2023-08-04T02:32:00+0200,NL
0,https://www.demorgen.be/snelnieuws/donald-trump-voor-rechter-verschenen-in-washington-oud-president-pleit-onschuldig-voor-alle-aanklachten~ba2e67c5/,Donald Trump voor rechter verschenen in Washington: oud-president pleit onschuldig voor alle aanklachten,"Donald Trump heeft zich donderdag gemeld bij de federale rechtbank in Washington. Hij werd formeel gearresteerd. De rechter liet hem vervolgens een halfuur wachten in de rechtszaal, en pas daarna werd de zitting geopend en kreeg Trump persoonlijk de viervoudige aanklacht te horen.Buiten de rechtszaal had zich inmiddels een kleine menigte verzameld, die vooral bestond uit aanhangers van Trump die hun steun kwamen betuigen.Trumps advocaat John Lauro introduceerde de verdachte als “president Trump”. Daarna roept de rechter Trump zelf naar voren en vraagt zijn naam. “Ja, edelachtbare, Donald J. Trump, John.” De rechter vraagt zijn leeftijd, en hij antwoordt 77. En op de vraag of hij vandaag onder de invloed is van verdovende middelen zegt hij “nee”. Waarna Donald Trump kan worden beëdigd, en de rechter de 45 pagina’s tellende aanklacht samenvat.Zoals verwacht pleitte Trump zelf ‘niet schuldig’ op alle vier de aanklachten die tegen hem zijn ingebracht. Hij wordt onder meer aangeklaagd omdat hij op 6 januari 2021 de resultaten van de presidentsverkiezingen, die hij had verloren van Joe Biden, had willen veranderen. Ook wordt hij aangeklaagd omdat hij willens en wetens leugens had verspreid over het verloop van het tellen van de stemmen. Ook wordt hij schuldig bevonden aan aansporing van zijn aanhangers om het parlement te bestormen. In theorie kan Trump worden veroordeeld tot tientallen jaren gevangenisstraf.Zoals werd verwacht, eiste de rechter tegen Trump geen losgeld. Ook legde hij hem geen reisbeperkingen op, om Trumps verkiezingscampagne voor 2024 niet te verstoren. Eveneens in de lijn der verwachting lag dat Trumps advocaten aandrongen op een verplaatsing van de rechtszaak: in het overwegend Democratisch stemmende Washington zou Trump volgens hen geen eerlijk proces kunnen verwachten. John Lauro, een van zijn advocaten, had tegen CBS als alternatief het conservatieve West Virginia gesuggereerd.Trump vertrok donderdagmiddag naar Washington in een strijdlustige stemming. Hij had de aanklacht eerder al afgedaan als een politieke “heksenjacht” en haalde donderdag via sociale media opnieuw uit naar zijn tegenspelers, die volgens hem de rechtbank gebruiken als een wapen tegen hem, omdat ze bang voor hem zijn. “Democraten willen geen campagne tegen mij voeren”, stelde Trump, “anders zouden ze hun toevlucht niet nemen tot deze ongekende manipulatie van het rechtssysteem”.De gang naar de rechtbank is voor Trump inmiddels al bijna een gewoonte geworden. Drie keer heeft hij zich nu al moeten melden bij een rechtbank. De eerste keer om zich te verantwoorden voor het zwijggeld dat hij aan een pornoster had betaald, de tweede keer – nog maar elf dagen geleden in Miami – vanwege het achterhouden van zeer vertrouwelijke documenten. Donderdag was het de derde keer: ditmaal in Washington, in het gerechtsgebouw aan de voet van Capitol Hill waar zijn aanhangers op 6 januari 2021 het parlement bestormden.Trump vertrok twee uur van tevoren van zijn eigen Trump National Golf Club in Bedminster New Jersey. Met zijn privévliegtuig, Trump Force One, vloog hij naar Washington waar hij zich om 16.00 uur (22.00 uur Belgische tijd) moest melden bij het E. Prettyman Courthouse. Daar moest hij zijn naam, leeftijd en adres, en zijn vingerafdrukken geven. Een foto was, net als in Miami, niet nodig.In en om het gerechtsgebouw wemelde het woensdag en donderdag van de veiligheidsagenten. Volgens The New York Times was er nog nooit zoveel beveiliging bij een federaal gerechtshof aanwezig geweest. Hoewel het voor de komst van Trump volkomen rustig was geweest, waren de autoriteiten alert op groepjes of individuen die uit waren op geweld.De zaak tegen Trump zal worden geleid door rechter Tanya Chutkan. Zij heeft eerder al deelnemers aan de bestorming van 6 januari berecht. Daarbij heeft zij zes verdachten tot zwaardere straffen veroordeeld dan de eis van de officier van justitie. Ook deelde ze de zwaarste straf uit tot nu toe. Ze veroordeelde Robert Palmer tot 63 maanden gevangenisstraf voor het leegspuiten van een brandblusser op politieagenten.Wanneer de feitelijke rechtszaak begint is niet bekend. Het federale gerechtshof in Washington wordt bedolven onder meer dan duizend rechtszaken die te maken hebben met ‘6 Januari’, de agenda’s van de rechters zijn overvol, en het is de vraag of rechter ingaat op het verzoek van de officier van justitie om voor Trump een uitzondering te maken en hem een ‘speedy trial’ te geven. Trumps advocaten hopen op het tegenovergestelde: John Lauro opperde dat de rechtszaak wat hem betreft nog ‘jaren’ zou kunnen duren, wat volgens hem ‘eerlijker’ zou zijn.",2023-08-03T21:27:34+0200,NL
0,https://www.demorgen.be/snelnieuws/vn-kregen-reactie-van-noord-korea-over-vs-soldaat-die-grens-overstak~bf118d3f/,VN kregen ‘reactie’ van Noord-Korea over VS-soldaat die grens overstak,"Pyongyang heeft ‘gereageerd’ op de VN-verzoeken met betrekking tot de Amerikaanse soldaat Travis King, die mogelijk wordt vastgehouden omdat hij op 18 juli illegaal Noord-Korea was binnengekomen. Verdere details gaf het VN-commando niet.“Het Noord-Koreaanse leger heeft gereageerd op het commando van de Verenigde Naties met betrekking tot soldaat King”, zei de door de VS geleide multinationale VN-macht, die toeziet op de naleving van de wapenstilstand tussen de twee Korea’s, in een verklaring. “Om de inspanningen om hem thuis te brengen niet te hinderen, gaan we op dit moment niet in op details”, klonk het verder.Ook de Amerikaanse minister van Buitenlandse Zaken Antony Blinken bevestigde het contact, maar gaf toe nog geen idee te hebben waar en in welke omstandigheden King wordt vastgehouden. “We proberen meer te weten te komen over waar hij is en over zijn welzijn, maar we hebben die informatie niet”, aldus Blinken aan televisiezender ABC. “Gisteren erkenden de Noord-Koreanen eindelijk dat ze begrepen dat we deze vragen stelden. Maar ze gaven geen antwoorden.”Deze ontwikkeling komt tien dagen nadat het VN-commando aangekondigd had besprekingen te starten met het Noord-Koreaanse volksleger via het mechanisme van de wapenstilstandsovereenkomst, dat in 1953 een einde maakte aan het geweld tussen de beide Korea’s. Die overeenkomst voorziet ook een mechanisme voor de communicatie tussen het VN-commando en het Noord-Koreaanse leger.De soldaat, een twintiger die sinds 2021 in dienst was, zat twee maanden gevangen na een dronken vechtpartij in een discotheek en een woordenwisseling met de lokale politie in de Zuid-Koreaanse hoofdstad Seoel. Hij was op 10 juli vrijgelaten uit de gevangenis en werd naar de luchthaven begeleid om terug te keren naar de VS voor een disciplinaire zitting. Op 18 juli glipte hij echter weg en stak de gedemilitariseerde zone (DMZ) over die de twee Korea’s van elkaar scheidt.",2023-08-03T20:22:58+0200,NL
0,https://www.demorgen.be/snelnieuws/terreurorganisatie-is-kondigt-dood-leider-aan-opvolger-is-al-benoemd~be9ee386/,"Terreurorganisatie IS kondigt dood leider aan, opvolger is al benoemd","Terreurorganisatie Islamitische Staat (IS) heeft in een audioboodschap de dood van leider Aboe al-Hoessein al-Hoesseini al-Qurashi aangekondigd. Hij werd bij zijn benoeming als ‘kalief van de moslims’ in november 2022 nog omschreven als ‘veteraan van de jihad’. Ook maakte de organisatie wereldkundig dat Abi Hafsan al-Hashimi al-Qurashi zijn opvolger is.Een woordvoerder van IS zegt op Telegram dat Aboe al-Hoessein al-Hoesseini al-Qurashi om het leven gekomen is tijdens een confrontatie met Hay’at Tahrir al-Sham (HTS) in de Syrische provincie Idlib. Hij specificeerde niet wanneer dat precies gebeurde. HTS is een voormalige lokale tak van Al-Qaida. Al-Qurashi zou gesneuveld zijn toen HTS hem probeerde gevangen te nemen.De Turkse president Erdogan zei in april al dat de Turkse inlichtingendienst MIT de IS-leider in Syrië had gedood, maar volgens IS klopt dat dus niet.De nieuwbenoemde leider Abi Hafsan al-Hashimi al-Qurashi is de vijfde leider van IS. Over hem is weinig geweten. Al zijn voorgangers zijn door geweld gestorven: de eerste leider van IS, Aboe Bakr al-Baghdadi al-Qurashi, werd gedood bij een Amerikaanse operatie in Syrië in 2019. Zijn opvolger, Aboe Ibrahim al-Hashimi al-Qurashi, werd in februari 2022 uitgeschakeld bij een actie van de speciale strijdkrachten van de VS. Aboe al-Hoessein al-Hoesseini al-Qurashi was pas sinds november aan de macht bij het terreurnetwerk.IS wist na een razendsnelle opgang in 2014 een uitgestrekt grondgebied te veroveren in Irak en in Syrië en pleegde bloedige aanslagen in Europa. Maar door tegenoffensieven in beide landen werd het kalifaat in beide landen omvergeworpen in respectievelijk 2017 en 2019. Daarmee is de slagkracht van de organisatie de afgelopen jaren afgenomen, maar met takken in Azië en Afrika is IS nog actief in tal van landen. Het sobere en door terreur gekenmerkte bewind van de soennitische moslimextremistische groep is berucht door onthoofdingen en massa-executies.",2023-08-03T19:39:49+0200,NL
0,https://www.demorgen.be/nieuws/stadsbestuur-ieper-komt-opnieuw-voor-verrassing-te-staan-komst-van-dries-van-langenhove-naar-ijzerwake-stuit-op-kritiek~b45b9672/,Stadsbestuur Ieper komt opnieuw voor verrassing te staan: komst van Dries Van Langenhove naar IJzerwake stuit op kritiek,"Voor het tweede jaar op rij komt het Ieperse stadsbestuur voor een verrassing te staan bij de IJzerwake. Deze keer is het de komst van gastspreker Dries Van Langenhove die de ‘vredesstad’ verdeelt.Britse toeristen en oorlogsmonumenten: dat is waar de meeste Vlamingen aan denken bij de West-Vlaamse stad Ieper. Toch trekt de ‘vredesstad’ voor het tweede jaar op rij vooral aandacht met de IJzerwake, een jaarlijkse Vlaams-nationalistische manifestatie. Vorig jaar trok Ieper de vergunning in van Frontnacht, een muziekfestival dat zou plaatsvinden aan de vooravond van de IJzerwake, toen bleek dat neonazistische bands op de affiche stonden. Nadat de organisatie aankondigde dat voormalig Kamerlid Dries Van Langenhove voor deze editie de spreker wordt, brak opnieuw protest los.“We vinden dit niet kunnen”, zegt initiatiefneemster Ellen De Soete van de 8-meicoalitie. “Dries Van Langenhove is de oprichter van het extreemrechtse Schild & Vrienden, heeft antisemitische en racistische boodschappen verspreid in chatgroepen, en noemde de regenboogvlag onlangs een ‘pedofielenvlag’. Het is een verkeerd signaal om zo iemand een podium te geven in een vredesstad als Ieper.”Ook burgemeester Emmily Talpe van Ieper (Open Vld) is “bijzonder misnoegd” over de gang van zaken. “Toen we de aanvraag voor de IJzerwake goedkeurden, heeft de organisatie met geen woord gerept over de komst van Van Langenhove. Het is storend dat we dat nu pas te weten komen, terwijl de organisatie toch moet weten dat het geen onbesproken figuur is”, zegt Talpe. “Normaal hebben we zelden problemen met de organisatie, maar dit is de tweede keer op rij dat we voor een verrassing komen te staan.”De aankondiging van de ‘Kameraadschapsavond’, ter vervanging van Frontnacht, schiet bij het stadsbestuur eveneens in het verkeerde keelgat. Volgens de organisatie gaat het om een “traditionele zangavond waarbij vertegenwoordigers van verschillende nationalistische verenigingen strijdliederen komen brengen”. Het stadsbestuur weigerde daarvoor in eerste instantie een vergunning, omdat het meer informatie wou over de precieze invulling en de liederen die op het programma staan. “Na de programmatie op Frontnacht hebben we daar natuurlijk weinig vertrouwen in. Ondanks dat er nog geen vergunning is, zien we dat de organisatie er al een jaar reclame voor zit te maken.”Nationalistische strijdliederen in de stad waar de Last Post, het Flanders Fields Museum en de gegraveerde namen van duizenden gesneuvelde soldaten op de Menenpoort nog dagelijks herinneren aan de gruwel van de oorlog, die tegenstelling is voor veel Ieperlingen moeilijk te vatten. Toch is die tegenstelling aanwezig van in het prille begin van de IJzerbedevaarten in de jaren 20. “Die bedevaarten waren van in het begin politiek erg geladen”, zegt historicus Bruno De Wever (UGent). “Vanaf de jaren 30 organiseerde extreemrechts zelfs mee de IJzerbedevaart. Een deel van de aanwezigen op de IJzerbedevaart wou toen niets minder dan de alleenheerschappij van de Vlaamse Frontpartij.”Na de Tweede Wereldoorlog nam de spanning tussen verschillende fracties op de IJzerbedevaart alleen maar toe. De Volksunie maakte de Vlaamse beweging weer succesvol en salonfähig, maar ging in de ogen van de meer radicale vleugel niet ver genoeg om Vlaams zelfbestuur te realiseren. In 1996 kwam het zelfs tot een gewelddadige confrontatie tussen die verschillende vleugels. Dat zou uiteindelijk leiden tot de afscheuring van de meer radicale IJzerwake. “Dat Dries Van Langenhove daar zou komen spreken, past dus in die traditie”, zegt De Wever.Maandag beslist het stadsbestuur of de komst van Van Langenhove te rijmen valt met het ‘vredescharter’ dat de stad vorig jaar opstelde. Dat charter schrijft voor dat er in de stad niemand mag optreden die veroordeeld is voor racisme of negationisme, en dat er ook niet aangezet mag worden tot discriminatie of geweld. Van Langenhove moet zich binnenkort verantwoorden voor de rechtbank voor racisme, negationisme en verboden wapenbezit. Mag de stad dan op voorhand al voor rechter spelen? “Er zijn ook andere dingen waar we rekening mee moeten houden”, zegt Talpe. “Als er te veel ophef zou zijn rond zijn komst, kunnen we ook om veiligheidsredenen ingrijpen. We gaan alle elementen zorgvuldig bekijken.”",2023-08-03T19:22:42+0200,NL
0,https://www.demorgen.be/nieuws/de-rijkste-en-machtigste-man-van-thailand-keert-na-17-jaar-terug-in-zijn-thuisland-dat-in-staat-van-crisis-verkeert~b794f4d6/,"De rijkste en machtigste man van Thailand keert na 17 jaar terug in zijn thuisland, dat in staat van crisis verkeert","Oud-premier en telecom-miljardair Thaksin Shinawatra keert na zeventien jaar zelfverkozen ballingschap terug naar Thailand, waar grote politieke chaos heerst. Dat de 74-jarige politicus gevangenisstraf riskeert omdat hij slechts zijn kleinkinderen wil zien, lijkt onwaarschijnlijk.Hij had het al beloofd in zijn populaire maandagpraatje op YouTube en in zijn informele chats in de Clubhouse-app. Maar nu gaat de oude vos het ook echt doen: op 10 augustus landt de Thaise oud-premier en telecom-miljardair Thaksin Shinawatra in de Thaise hoofdstad Bangkok, na zeventien jaar zelfverkozen ballingschap. De 74-jarige populist zal dan ongetwijfeld de grond kussen voor een haag van klikkende fotografen, en zijn jongste dochter Paetongtarn omhelzen, die mogelijk de nieuwe premier van Thailand wordt.De Thaise politie liet direct weten dat Thaksin zich moet melden vanwege een veroordeling uit 2008 voor machtsmisbruik en corruptie. Thaksin riskeert 10 jaar gevangenisstraf na een vonnis dat volgens hem politiek gemotiveerd was. In 2006 werd Thaksin na een herverkiezing als premier afgezet in een militaire coup. Nog steeds zijn coupplegers de baas in Thailand, ook al wint Thaksin vanaf zijn ballingsoord Dubai steevast de parlementsverkiezingen. “Ik leef al zestien jaar in een grote gevangenis, omdat ik mijn familie niet mag bezoeken”, klaagde Thaksin in maart tegen het Japanse persbureau Kyodo. “Ik heb genoeg geleden. Als ik naar een kleinere gevangenis moet, dan is dat oké.”Het lijkt onwaarschijnlijk dat de invloedrijke Thaksin zijn straf gelaten zal accepteren. Zijn moment van terugkeer lijkt ook slim gekozen. De politieke chaos is sinds kort compleet in Thailand, nu de verrassende winnaar van de parlementsverkiezingen in mei, de charismatische Pita Limjaroenrat van de progressieve hervormingspartij Move Forward, geen premier mag worden. De senaat – benoemd door voormalige coupplegers – keurt diens kandidatuur als premier af. Limjaroenrats voorstellen om de macht van het koningshuis te beperken, de dienstplicht af te schaffen en zakelijke monopolies open te breken, gaan hun te ver.De Pheu Thai Partij (‘voor de Thai’) van Thaksin is nu aan zet, met diens mediagenieke 36-jarige dochter Paetongtorn als mogelijke premierskandidaat. Haar partij eindigde twee maanden geleden nipt als tweede. Pheu Thai neemt sinds kort afstand van de oppositiepartijen waarmee Move Forward optrok en begon coalitie-onderhandelingen met de zittende regeringspartijen, tot ontsteltenis van duizenden studenten en activisten die afgelopen week demonstreerden voor het parlementsgebouw. Zij stellen dat Thailand op economisch en sociaal gebied al tien jaar stilstaat onder het conservatieve bewind van de oud-generaals.Amnestie voor Thaksin kan tijdens dat politieke gekonkel als wisselgeld ter tafel komen. Zelf zegt hij daar niet om te hebben gevraagd. Thaksins terugkeer zou ook tot demonstraties kunnen leiden. De populist is nog altijd populair onder armere boeren die niet zijn vergeten hoe hun inkomen en de medische zorg verbeterden onder diens premierschap (2001-2006). De stedelijke elite rondom krijgsmacht en koningshuis moet juist niks hebben van de familie Shinawatra, die zij corruptie, belastingontduiking en favoritisme verwijt. Diverse malen legden roodhemden (Thaksin-aanhangers) en geelhemden (pro-militairen) het land plat.Het verhaal van Thaksin is het verhaal van een bijklussende politieagent uit de noordelijke provinciestad Chiang Mai die uitgroeit tot de rijkste en machtigste man van Thailand. De zoon van een voormalig parlementslid die ondernemer wordt (coffeeshop, twee bioscopen, een autohandel en een benzinestation) meldt zich op 20-jarige leeftijd bij de politieacademie. Daarna wint hij een beurs om criminologie te studeren in de VS, waar hij op zijn 29ste promoveert. Naast zijn baan als planner op het hoofdbureau van politie, zet Thaksin met zijn vrouw allerlei bedrijfjes op. Trots vermeldt zijn gelikte website al hun zakelijke mislukkingen: zijdewinkel, filmproductiebedrijf, appartementverhuur, computerverhuur, kabeltelevisie. Pas als hij een exclusieve vergunning krijgt voor de exploitatie van een gsm-frequentie, dankzij goede militaire contacten, keren zijn kansen. Een jaar later, in 1987, neemt Thaksin ontslag als politieofficier en weer drie jaar later brengt hij zijn snelgroeiende telecombedrijf naar de beurs.Als Thaksin op zijn 45ste besluit de politiek in te gaan, regent het net ontslagen door een corruptieschandaal en kan hij meteen beginnen als minister van buitenlandse zaken. Maar als Thaksin in 1998 met 23 medestanders de populistische Thai Rak Thai (‘Thai houden van Thai’) opricht, groeit hij pas echt uit tot een dominante politieke speler. Wat de gevestigde orde ook probeert, steevast wint Thaksin met weer een nieuwe partij en kandidaat de parlementsverkiezingen, zoals met zijn zus Yingluck, die premier is van 2011 tot 2014, tot ook zij naar Dubai vlucht na een veroordeling voor corruptie. Thaksins partij maakt dit jaar weer goede kans op regeringsdeelname, nu de militaire elite de pijlen vooral richt op de radicalere Limjaroenrat.In zijn Tony Talk-filmpjes legt Thaksin, die zichzelf Tony noemt in de Clubhouse-app, nog eens geduldig het wonder van Thaksinomics uit: stimuleer ruimhartig de economie, waardoor de belastinginkomsten stijgen, zodat je ongelijkheid kunt bestrijden. Volgens economen niet meer dan Keynesiaans stimuleringsbeleid in een Siamees jasje, gecombineerd met een dosis geluk. In een ander filmpje zet Thaksin met opgestoken vingers de belangrijkste tech-ontwikkelingen van dit moment nog eens op een rij. Goed zichtbaar in zijn boekenkast: kloeke werken over leiderschap, macro-economie en een digitale klok die de bitcoin-koers bijhoudt. Geen man, zo lijkt het, die nog slechts met zijn kleinkinderen naar een pretpark wil.",2023-08-03T18:59:52+0200,NL
0,https://www.demorgen.be/politiek/wat-als-trump-het-haalt-zijn-team-werkt-al-vier-jaar-een-alternatief-scenario-voor-de-vs-uit~b783a1be/,Wat als Trump het haalt? ‘Zijn team werkt al vier jaar een alternatief scenario voor de VS uit’,"Wat als Donald Trump het, ondanks alle rechtszaken en schandalen, straks gewoon opnieuw haalt? Eén ding staat vast: wordt hij opnieuw president dan gluurt de chaos om de hoek.Hoe langer hoe meer wordt duidelijk dat voormalig Amerikaans president Donald Trump niet kansloos is bij de komende presidentsverkiezingen – hoe vreemd dat ook moge lijken voor wie het nieuws van deze week heeft gevolgd. Trump wordt er door de openbare aanklager van beschuldigd dat hij de resultaten van de presidentsverkiezingen in 2020 probeerde aan te passen.Hijzelf lijkt de aantijgingen vooral te zien als een extra argument voor zijn verkiezingsprogramma. “Het is niet enkel mijn vrijheid die op het spel staat, maar ook die van jullie – en ik zal hen die NOOIT van jullie laten afnemen”, citeert de Amerikaanse krant The New York Times een nieuwsbrief van Trump naar zijn supporters over de zaak. Overigens: een aanklacht, veroordeling en gevangenisstraf zijn geen belemmeringen om verkozen te raken tot Amerikaans president. In theorie kan Trump zelfs vanuit de cel de verkiezing winnen.Volgens een peiling van The New York Times en Siena College ligt de New Yorkse vastgoedmagnaat aan kop om de Republikeinse nominatie binnen te halen. Mochten de presidentsverkiezingen uitdraaien op een tweestrijd met huidig president Joe Biden, voorspelt diezelfde peiling een nek-aan-nekrace. Daar komt nog eens bij dat Biden in de Verenigde Staten met een imagoprobleem kampt. Zijn leeftijd van 80 jaar is er een issue. Bij velen is de analyse ook dat zijn beleid, nochtans bedoeld om ‘de gewone man’ te belonen in zijn portefeuille, niet uit de verf komt.Zelfs Bidens eigen Democratische partij loopt niet over van enthousiasme voor de huidige president. “Daar is de animo om hem vol vuur te verdedigen niet bijzonder groot”, zegt de Amerikaans-Belgische emeritus professor politieke sociologie Alison Woodward (VUB). “Stel dat er dan een derde of vierde kandidaat opstaat die het Democratische electoraat weet te verdelen, kan dat gevaarlijk zijn voor Biden. Zo zou Trump met slechts een minderheid van de stemmen – zo’n 15 procent van alle Amerikanen – verkozen kunnen raken.”Kortom, wat als Trump het haalt? Eén ding is zeker: zijn juridische problemen zullen niet zomaar verdwijnen. Nu al lopen er drie civiele en twee strafzaken tegen Trump. Algemeen wordt verwacht dat er nog zaken zullen volgen, bijvoorbeeld in de staat Georgia. Trump belde Brad Raffensperger, een plaatselijke ambtenaar (secretary of state), in de nasleep van de verkiezingen en vroeg hem vlakaf om hem meer stemmen te geven. De man, een Republikein, nam het gesprek op en maakte het openbaar.Zelf heeft Trump al te kennen gegeven dat mocht hij opnieuw verkozen raken, hij zijn macht zou gebruiken om komaf te maken met die zaken. “Ongetwijfeld vraagt hij het ministerie van Justitie in dat geval om alle lopende onderzoeken te stoppen”, zegt Kristiaan Versluys, emeritus professor Amerikaanse literatuur en cultuur (UGent). “Al is het probleem dan dat de minister van Justitie geen jurisdictie heeft over de feiten die Trump in staten zoals Georgia heeft gepleegd.”Een andere mogelijkheid is die van een presidentieel pardon. Een presidentieel pardon van Trump voor zichzelf dan. Een optie die zo van de pot gerukt lijkt dat Versluys zich maar moeilijk kan inbeelden dat het Hooggerechtshof hem erin zou kunnen volgen. “Dat zou zo grof, zo absurd zijn”, zegt hij. “Stel je voor: Trump zou dan evengoed een politieke tegenstander kunnen afknallen en zichzelf daags nadien gratie verlenen. Dus je ziet in welke nachtmerrie men verzeild raakt: stel dat Trump ongelijk krijgt van het Hooggerechtshof maar er zich niets van aantrekt? Hij zegt al dat de FBI, CIA, IRS en alle kranten corrupt zijn. Waarom dan ook niet het Hooggerechtshof?”Over de intenties van Trump mocht hij aan de macht komen, is volgens Versluys en Woodward geen twijfel mogelijk: verdergaan op de al ingeslagen weg. “Dat is het serieuze aan dit verhaal en ook wel wat schrik aanjaagt”, zegt Woodward. “Het hele team achter Trump is al vier jaar bezig met het uitwerken van een alternatief scenario voor de VS. Dat zou inhouden dat een nostalgisch beeld van de Verenigde Staten uit pakweg de jaren twintig wordt opgelegd. Denk dan aan lage belastingen voor de rijken, maar ook heel wat beperkingen voor andersdenkenden. We zien daar nu al de eerste symptomen van. Denk aan de hele problematiek rond de toegang tot boeken met daarin lgbtq+-thema’s.”Ook Versluys denkt dat. “Natuurlijk zal Trump proberen een autoritair regime te installeren”, zegt hij. “Zijn hele poging om de verkiezingen te kapen is vorige keer misgelopen omdat er genoeg integere ambtenaren en politici waren. Uit gelekte plannen weten we dat Trump en zijn team zeer gedetailleerd hebben uitgewerkt hoe ze die ambtenaren willen vervangen door Trump-loyalisten.”Een tweede termijn van president Trump zou het land weleens in een politieke en constitutionele chaos kunnen storten. Dat is ook de analyse die The Atlantic deze week maakte. “Al gaat de schrijver van dat stuk er uiteindelijk wel van uit dat het gezond verstand en de rechtsstaat sterk genoeg zullen zijn om de aanval erop van Trump te weerstaan”, zegt Versluys. “Daar ben ik nog niet zo zeker van. Ik vrees dat ik daar veel pessimistischer over ben.”",2023-08-03T18:57:50+0200,NL
0,https://www.demorgen.be/tech-wetenschap/dichtstbijzijnde-zwarte-gat-zou-zich-al-op-slechts-150-lichtjaar-van-ons-bevinden~b852d5e4/,Dichtstbijzijnde zwarte gat zou zich al op ‘slechts’ 150 lichtjaar van ons bevinden,"De dichtstbijzijnde zwarte gaten houden zich misschien schuil op een afstand van slechts 150 lichtjaar. Tot die conclusie komen sterrenkundigen in een artikel in het Britse vakblad Monthly Notices of the Royal Astronomical Society.Zwarte gaten zijn de onzichtbare restanten van geëxplodeerde reuzensterren. Met hun zwaartekracht zuigen ze materie uit hun omgeving op, en houden ze zelfs lichtstralen gevangen. Je kunt ze dus alleen indirect op het spoor komen, bijvoorbeeld doordat ze de bewegingen van sterren in de buurt beïnvloeden.Het dichtstbijzijnde zwarte gat dat tot nu toe is ontdekt, bevindt zich op een veilige afstand van ruim 1.500 lichtjaar. Maar volgens de Italiaanse astronoom Stefano Torniamenti en zijn collega’s herbergt de nabijgelegen sterrenhoop de Hyaden, tien keer zo dichtbij, vermoedelijk ook twee of drie zwarte gaten.De Hyaden is een zogeheten open sterrenhoop: een vrij ‘losse’ verzameling van ruim duizend sterren. Volgens teamlid Zephyr Penoyre van de Leidse Sterrewacht kun je aan de bewegingen van die sterren zien of zo’n sterrenhoop een zwart gat herbergt. In de loop van de tijd zakt een zwart gat namelijk naar het centrum. Andere sterren gaan daarbij juist in wijdere banen bewegen. Met andere woorden: door de aanwezigheid van een of meer zwarte gaten wordt een sterrenhoop gek genoeg wat groter.De posities en bewegingen van de sterren in de Hyaden zijn de afgelopen jaren nauwkeurig opgemeten door de Europese ruimtetelescoop Gaia. Uit gedetailleerde computersimulaties van Torniamenti en zijn collega’s blijkt nu dat die waarnemingen het best te verklaren zijn wanneer de sterrenhoop twee of drie zwarte gaten bevat. Zonder die zwarte gaten zou de sterrenhoop veel compacter zijn.“De resultaten van de berekeningen zien er betrouwbaar uit”, zegt Ed van den Heuvel, emeritus-hoogleraar van de Universiteit van Amsterdam, die zelf veel onderzoek naar zwarte gaten heeft gedaan.Voor de Leidse astronoom Simon Portegies Zwart, expert op het gebied van sterrenhopen en net als Van den Heuvel niet bij het nieuwe onderzoek betrokken, komt het resultaat niet eens als een grote verrassing. “Iedere sterrenhoop ouder dan vijf miljoen jaar en met meer dan een paar duizend sterren bevat waarschijnlijk wel een of meer zwarte gaten.”Wat wél een verrassing was, aldus teamlid Mark Gieles (Universiteit van Barcelona), is “dat de computersimulaties zo’n groot verschil laten zien tussen sterrenhopen mét en zónder zwarte gaten, en dat het dus mogelijk is om met behulp van Gaia-waarnemingen zwarte gaten te vinden in een open sterrenhoop, zij het indirect.”In hun artikel wijzen Torniamenti en zijn collega’s er trouwens op dat er in het verleden misschien ook een of twee zwarte gaten uit de Hyaden zijn ontsnapt. Die kunnen in de afgelopen honderden miljoenen jaren al een paar honderd lichtjaar hebben afgelegd.Omdat de Hyaden op slechts 150 lichtjaar afstand staat, kan een van die weggeslingerde zwarte gaten in principe ons zonnestelsel hebben bereikt, of in de toekomst nog bereiken. Maar daar maakt Gieles zich geen zorgen over. “Die kans is heel erg klein,” zegt hij. “De kans dat ons zonnestelsel verstoord wordt door een ‘gewone’ passerende ster is veel groter. En dat is ook nooit gebeurd, anders waren wij hier niet.”",2023-08-03T18:30:47+0200,NL
0,https://www.demorgen.be/tv-cultuur/onweerstaanbare-chemie-en-wars-van-cliches-platonic-verraadt-diepe-liefde-voor-het-genre~b22d5c19/,Onweerstaanbare chemie en wars van clichés: ‘Platonic’ verraadt diepe liefde voor het genre,"Mark Moorman zet de blik op oneindig. Vandaag: Platonic.Kunnen mannen en vrouwen vrienden zijn, zonder romantische consequenties? In films is dit een heuse kwestie, waar een heel niet uit te roeien filmgenre aan is opgehangen. Een oerfilm over deze zaak is natuurlijk When Harry Met Sally van Nora Ephron en regisseur Rob Reiner uit 1989. Als Sylvia (Rose Byrne) en Will (Seth Rogen), de twee hoofdrolspelers uit Platonic, na een aantal jaar en na de scheiding van Will hun oude vriendschap weer oppikken, wordt er om hen heen getwijfeld aan het concept.“Mannen en vrouwen kunnen vrienden zijn”, zegt Will. “Kijk maar naar When Harry Met Sally.” Totdat een vriend hem er aan herinnert dat de hele plot van de film draait om een vriendschap door de jaren heen, die toch eindigt met een liefdesverklaring en een kus op nieuwjaarsavond.Neemt niet weg dat als het tweetal eenmaal de draad heeft opgepikt het ook wel iets van een liefdesrelatie heeft, in de zin dat deze vriendschap weer een alomvattende plek in hun beider leven krijgt. Die intense relatie brak ooit af, omdat Sylvia niets moest hebben van de verloofde van Will. Ondertussen is Sylvia getrouwd met een advocaat en heeft ze haar eigen juridische carrière opgegeven om er voor haar drie kinderen te zijn en is Will een bierbrouwer met een hipsterbar ‘voor redelijk gefortuneerde alcoholisten’.Terwijl ze in de eerste afleveringen vooral terug lijken te grijpen op dronken avonden, wordt al snel duidelijk dat ze elkaar voor veel meer nodig hebben. Will om zijn leven na de scheiding weer op het spoor te krijgen, Sylvia om haar zelfvertrouwen terug te krijgen, nadat ze jarenlang ‘de vrouw van’ is geweest.Platonic van schrijverspaar Francesca Delbanco en Nicholas Stoller (die eerder Friends from College schreven) is onweerstaanbaar vanwege de volstrekt vanzelfsprekende chemie tussen Byrne en Rogen, een klassiek duo als ooit Meg Ryan en Billy Crystal, dat volkomen aan elkaar is gewaagd, ook op komediegebied. Elke aflevering (na vijf van de tien afleveringen) bevat wel een scène die een hilarische twist aan het leven in een stad als Los Angeles geeft, van een uit de hand lopend bedrijfsfeestje tot aan het bezoek met een makelaar aan een zogenaamd ‘opknappertje’.Tegelijk herken je bij de makers een diepe kennis van en liefde voor het genre, vooral in het feit dat ze elegant de clichés weten te omzeilen, zoals bij Charlie, de man van Sylvia (Luke Macfarlane), die hier niet de jaloerse rol krijgt toebedeeld, maar juist heel sympathiek is. Platonic is geen serie met relatievalkuilen, maar een aanstekelijke ode aan de vriendschap.Platonic is nu te zien op Apple TV Plus.",2023-08-03T17:30:27+0200,NL
0,https://www.demorgen.be/nieuws/deze-rechtszaak-zal-leidend-zijn-voor-hoe-men-later-terugkijkt-op-trumps-pogingen-om-aan-de-macht-te-blijven~b029899e/,‘Deze rechtszaak zal leidend zijn voor hoe men later terugkijkt op Trumps pogingen om aan de macht te blijven’,"Donald Trump wordt vervolgd voor zijn pogingen om de uitslag van de Amerikaanse presidentsverkiezingen van 2020 te beïnvloeden. We bellen met VS-correspondent Thomas Rueb over de betekenis van de aanklacht tegen de oud-president en over de aankomende rechtszaak.“Dit is in heel veel opzichten de belangrijkste aanklacht. Er is de hoogste potentiële gevangenisstraf aan verbonden, maar het is vooral een zaak die van groot belang gaat zijn voor de toekomst van de Amerikaanse democratie. Deze rechtszaak zal leidend zijn voor hoe men later terugkijkt op Trumps pogingen om aan de macht te blijven. Daarmee is het een van de belangrijkste strafzaken in de Verenigde Staten ooit.”“Opgelucht niet. Ze zijn ongetwijfeld blij met de rechtszaak en het uitzicht op juridische consequenties voor Trumps pogingen om de democratie te ontwrichten. Maar tegelijkertijd is er veel onzekerheid en spanning, om twee redenen.“Ten eerste is de zaak enorm gepolitiseerd. Trump en zijn medestanders zaaien al maanden twijfel over de motieven van de aanklagers. Er zit ook iets ongemakkelijks in: president Joe Biden is de baas van het ministerie van Justitie, dat speciaal aanklager Jack Smith heeft aangesteld. Maar hij is ook degene die Trump uit het Witte Huis wilde houden, en tegen wie Trump het in 2024 vermoedelijk opnieuw zal opnemen.“Ten tweede staat de rechtszaak onder enorme tijdsdruk. Als Trump wordt herkozen, zal hij een einde maken aan het onderzoek of zichzelf gratie verlenen. Sommige andere Republikeinse presidentskandidaten zeggen dat ze hetzelfde zouden doen. Justitie zal de zaak dus willen afronden voor de presidentsverkiezingen van november 2024, maar de kans dat dat lukt, is vrijwel nihil. Het is een omvangrijke en gecompliceerde zaak, en er lopen nog meer zaken tegen Trump. Zijn advocaten krijgen het druk.”“Die aanklacht werd wel verwacht, omdat veel Capitoolbestormers ervoor zijn veroordeeld. Maar ik denk dat de aanklagers hebben gedacht: dan begeven we ons in een politiek wespennest. Bij een veroordeling daarvoor zou Trump zich immers nooit meer verkiesbaar mogen stellen. Die aanklacht zou het verwijt van een politieke vervolging dan ook sterker maken, zelfs als er genoeg bewijs is voor zo’n beschuldiging. Dat laat zien dat je je ogen niet kunt sluiten voor de politieke werkelijkheid rondom deze zaak.”“Een gevangenisstraf is de meest directe consequentie. In theorie is het mogelijk dat Trump vanuit de gevangenis president wordt. Maar het kan natuurlijk ook dat een rechter geen celstraf oplegt vanwege Trumps hoge leeftijd. Anders zou hij waarschijnlijk voor de rest van zijn leven vastzitten.“Belangrijker is misschien wel dat er een strafrechtelijke consequentie komt voor een van de grootste bedreigingen voor de Amerikaanse democratie ooit. Dat een jury oordeelt over de betekenis van al die leugens en daden van Trump in de maanden na de verkiezingen van 2020. Dat in de rechtbank wordt vastgesteld dat dit verkiezingsbeïnvloeding was, indruiste tegen de rechten van Amerikanen en dat Trump probeerde de overheid te saboteren.”“De mensen die zich hebben ingegraven zullen zich inderdaad niet laten overtuigen door een juryoordeel. Maar voor een groot deel van de Amerikanen zal zoiets wel degelijk heel belangrijk zijn.“Je moet ook niet vergeten dat zo’n rechtszaak openbaar is. De feiten zullen publiekelijk gepresenteerd worden. Dat kan het verschil maken voor mensen die normaal gesproken hun nieuws via sociale media of politiek gekleurde televisiekanalen krijgen.“Dat zag je ook bij de Congrescommissie die onderzoek deed naar de gebeurtenissen van 6 januari 2021. Die verhoren werden live uitgezonden. Dat leidde niet tot een totale ommezwaai, maar je zag in de peilingen wel dat mensen genuanceerder gingen denken over de betekenis van de Capitoolbestorming. Dus natuurlijk zal de rechtszaak invloed hebben. Het is Amerika’s kans om te bewijzen dat het nog een gezonde rechtsstaat is.”",2023-08-03T17:09:40+0200,NL
0,https://www.demorgen.be/snelnieuws/grootste-zoektocht-naar-monster-van-loch-ness-sinds-1972-lukt-het-wel-met-drones-en-infraroodcamera-s~bec2fbef/,Grootste zoektocht naar monster van Loch Ness sinds 1972: lukt het wel met drones en infraroodcamera’s?,"Komt er deze maand een doorbraak in de oeroude saga rond het monster van Loch Ness? Eind augustus gaan experts en vrijwilligers het meer in de Schotse hooglanden uitkammen met de modernste technologie. Het gaat om de grootste zoekactie naar ‘Nessie’ sinds 1972.Deze maand vindt in de Schotse hooglanden de grootste zoekactie in decennia plaats. Vrijwilligers en experts bundelen de krachten om Loch Ness af te speuren met de modernste technologieën. Naast de actie in het water zullen ook boven het wateroppervlak drones met infraroodcamera’s dagenlang warmtebeelden maken. Tegelijk zal in het meer een hydroon – een soort onderwatermicrofoon – akoestische signalen registeren. Daarmee hopen ze na al die jaren een verklaring te vinden voor het ‘monster’ in het meer.“Hoe meer ogen op het water, hoe beter”, zegt fulltime Nessie-spotter Steve Feltham, die al ruim dertig jaar naar het monster in het meer zoekt. Alan McKenna van Loch Ness Exploration (LNE) hoopt met de zoekactie dan weer “een nieuwe generatie liefhebbers van Loch Ness” aan te spreken. “Door mee te doen aan deze grootschalige zoektocht heb je de kans om persoonlijk bij te dragen aan dit fascinerende mysterie dat zoveel mensen over de hele wereld heeft geïntrigeerd”, zegt hij.Loch Ness is een zeer donker meer in de Schotse hooglanden van zowat 230 meter diep. De eerste geruchten over een vermoedelijk monster in het meer dateren al van bijna 1.500 jaar geleden. Met de ontsluiting van de regio in de jaren dertig nam het aantal meldingen enorm toe en nam het Nessie-mysterie steeds grotere proporties aan. Intussen claimen duizenden mensen het beest gezien te hebben, vooral tijdens de zomer. Foto’s die het bestaan van het monster moeten aantonen, werden ontmaskerd als vervalsingen of verkeerde interpretaties. Tot op vandaag zijn er voor het bestaan van een monster vanuit wetenschappelijk oogpunt dan ook geen bewijzen.De laatste keer dat het meer systematisch werd afgezocht naar een onbekend wezen was in 1972. Dat bleef toen zonder resultaat. Wie mee wil speuren naar het ‘monster’, kan zich nog aanmelden als vrijwilliger.",2023-08-03T17:01:20+0200,NL
0,https://www.demorgen.be/tv-cultuur/pleidooi-voor-tederheid-dat-verrast-en-ontroert-tweede-seizoen-heartstopper-moeilijk-te-weerstaan~be21f16d/,Pleidooi voor tederheid dat verrast en ontroert: tweede seizoen ‘Heartstopper’ moeilijk te weerstaan,"De populaire Netflix-reeks Heartstopper lanceert een tweede seizoen en verkent daarin nieuw terrein. De adaptatie van de webcomic over de relatie tussen twee tienerjongens blijft romantisch, maar schuwt de rauwe delen van de werkelijkheid steeds minder. Het resultaat is een pleidooi voor tederheid dat verrast en ontroert.“Een jongen ontmoet een jongen.” De juryprijs voor meest originele motto gaat aan Heartstopper voorbij, maar bij de publicatie van de webcomic in 2016 weet de Britse schrijfster Alice Oseman dat ze goud in handen heeft. De reeks is namelijk een spin-off van haar eerdere graphic novel Solitaire, waarin ze de verhaallijnen van twee publiekslievelingen uitdiept.Heartstopper  volgt zo het verhaal van de 15-jarige introvert Charlie, die na enkele moeilijke jaren gevoelens krijgt voor de populaire rugbyspeler Nick. Hoewel de aantrekkingskracht tussen de twee jongens groot is, moeten ze hun seksualiteit nog definiëren en de puberteit doorworstelen. Het is een ingewikkelde en vaak vertederende zoektocht waarin ze bijgestaan worden door enkele nauwe vrienden.Op narratief vlak gebeurt er weinig: de plotontwikkelingen van een seizoen passen op een bierviltje, maar dat is net het punt. Oseman creëert Heartstopper net uit frustratie omdat er weinig verhalen voor en door jonge queer personen zijn. Haar publiek moet even makkelijk kunnen wegdromen als heteroseksuele tieners bij romantische boeken als The Fault in Our Stars doen. Het is een strategie die aanslaat: online krijgt de reeks een enorme achterban en van de papieren bundelingen zijn sindsdien al 8 miljoen exemplaren verkocht.Het succes van de boeken blijft ook in Hollywood niet onopgemerkt. Netflix vraagt Oseman om een televisieadaptatie te schrijven en wanneer het eerste seizoen van Heartstopper in 2022 uitkomt, reageren zowel fans als critici enthousiast. De scenario’s vinden een balans tussen scherp en schattig, en de cast die voornamelijk uit queer personen bestaat, vindt manieren om de romantiek geloofwaardig te brengen. De pastelkleurige wereld waarin getekende herfstbladeren over het scherm vliegen, is bovendien nét realistisch genoeg om niet ergerlijk te worden.Vanuit zakelijk perspectief is het begrijpelijk dat Netflix door de hoge kijkcijfers snel een tweede seizoen bestelt, maar verhaaltechnisch is het niet vanzelfsprekend om een boeiend vervolg aan Heartstopper te breien. Na een complexe zoektocht geven Nick (Kit Connor) en Charlie (Joe Locke) aan het eind van de eerste reeks hun gevoelens voor elkaar toe.De scène waarin Nick zijn moeder (Olivia Colman) over zijn seksuele geaardheid vertelt, voelt daarbij aan als een mooie apotheose. Een kalverliefde is meestal op haar best wanneer ze net tot uiting komt: de pijnlijke realisatie dat het initiële ideaalbeeld niet volledig klopt, is minder bruikbaar in een romantische televisieserie.Het gemak waarmee Heartstopper bij het begin van het nieuwe seizoen extra bestaansredenen vindt, is dan ook opmerkelijk. Een belangrijke sterkte ligt daarbij in de affiniteit die scenarist Oseman met queer thema’s heeft. Zo draait een belangrijk deel van de acht afleveringen over de moeilijkheden van Nick om zich te outen.“Het idee leeft dat je je vrienden en familie het meteen moet vertellen als je niet heteroseksueel bent, alsof je het hen verschuldigd bent”, zegt een van de personages in de derde aflevering. De druk is groot, zeker voor wie verliefd wordt, en de serie toont goed dat uit de kast komen geen eenmalig gebeuren is waarvoor je vijf minuten gaat zitten. Het is een levenslang proces dat zich telkens herhaalt wanneer queer personen nieuwe mensen leren kennen.Dat inzicht wordt echter niet op een verstikkende manier gebracht. Het zit verscholen tussen dromerige scènes over picknicks, examens en een idyllische schooltrip naar Parijs. Daarbij is vooral pakkend hoe de personages manieren vinden om zich kwetsbaar op te stellen en elkaar te steunen: Heartstopper werkt nog het best wanneer het zijn (voornamelijk jonge) publiek toont dat praten werkt. Nick en Charlie leren namelijk dat liefde niet alles kan oplossen: de littekens van vroeger pestgedrag wegen nog zwaar door en nieuwe problematieken zoals een eetstoornis steken de kop op.Het aanbod aan series over lgtbq+-jongeren is de afgelopen jaren aardig uitgebreid, al heeft Heartstopper nog een belangrijke troef tegenover ‘concurrenten’ als Young Royals of Love, Victor. De reeks deinst er namelijk niet voor terug om het brede scala aan queer identiteiten te ontdekken.Naast de holebi’s zijn er zo ook aromantische en trans personages. Wat dat laatste betreft, grijpt vooral de verhaallijn van de jonge Elle bij de keel. Zij is net van de jongensschool naar de meisjesafdeling overgebracht en onderzoekt welke impact dat heeft op haar vroegere vriendschappen. Haar zoektocht naar liefde is niet evident, maar wordt wel op een eerlijke manier gebracht.Het tweede seizoen van Heartstopper verrast met een iets donkerdere toon, maar blijft ondertussen wel trouw aan zijn romantische roots. De manier waarop de makers verhalen over broeierige kalverliefde aangrijpen om inzicht te bieden in wat het betekent om jong en queer te zijn, is bijzonder efficiënt. Oudere kijkers kunnen zich soms storen aan enkele onuitgewerkte en karikaturale nevenpersonages, maar het is moeilijk om aan Heartstopper te weerstaan.",2023-08-03T16:35:56+0200,NL
0,https://www.demorgen.be/snelnieuws/baby-van-drie-maanden-oud-achtergelaten-in-wasserette~ba310017/,Baby van drie maanden oud achtergelaten in wasserette,"Een onbekende vrouw heeft zaterdag een baby van drie maanden achtergelaten in een wasserette in Anderlecht. Dat meldt het Brusselse parket, dat een opsporingsbericht verspreidt.De vrouw ging de wasserette in de Kliniekstraat omstreeks 16.50 uur binnen met een grijze kinderwagen en liep na enkele ogenblikken weg in de richting van de Brogniezstraat. Ze droeg een witte sweater en een zwarte korte broek.In de kinderwagen lag een baby, een meisje van ongeveer drie maanden. Het kind heeft een getaande huidskleur, grote donkere ogen en krullend haar, en droeg een witte trui toen ze werd aangetroffen.Wie meer informatie heeft over deze zaak, kan contact opnemen met de politie via het tipformulier op de website van de federale politie, of via het gratis nummer 0800/30.300.",2023-08-03T16:13:47+0200,NL
0,https://www.demorgen.be/sport/wie-betaalt-die-waanzinnige-bedragen-om-topvoetballers-naar-saudie-arabie-te-halen~b0634ea4/,Wie betaalt die waanzinnige bedragen om topvoetballers naar Saudië-Arabië te halen?,"Alweer zijn twee topvoetballers – Sadio Mané (Bayern München) en Fabinho (Liverpool) – vanuit Europa naar Saudi-Arabië vertrokken. En alweer krijgen ze een monsterloon alsof het voor de Saudische clubs zakgeld is. De komende tijd zullen ongetwijfeld nog andere grote namen bezwijken. Welke bodemloze schat zit daar in het woestijnzand verborgen? En hoe onuitputtelijk is die écht?Het is dat de vrouw van Lionel Messi liever dichter bij haar thuisland wilde wonen of de Argentijnse superster speelde vandaag niet bij Inter Miami, maar bij Al-Hilal. Naar verluidt lag bij de Saudische club een driejarig contract van zo’n 364 miljoen euro per seizoen te wachten. Na de weigering van Messi probeerde Al-Hilal dan maar Kylian Mbappé te verleiden met een jaarloon van 700 miljoen euro. Maar de Franse topspits bedankte (voorlopig?) gedecideerd.Andere voetballers bleken makkelijker te overtuigen. Het begon al met Cristiano Ronaldo (jaarlijks 200 miljoen euro bij Al-Nassr) en Karim Benzema (eveneens 200 miljoen euro bij Al-Ittihad) en nu is er helemaal geen houden meer aan: al een waslijst aan Europese toppers streken de voorbije dagen voor vele miljoenen in het woestijnzand neer. En ongetwijfeld zullen nog heel wat andere grote namen de komende tijd bezwijken. Want hoewel de Saudische voetbalcompetitie al op 11 augustus start, blijft het transferraam er tot 20 september wagenwijd open. En tegen dan zal ook Al-Hilal ongetwijfeld eens willen uitpakken. Blijft die ene grote vraag: wie betaalt deze waanzin? Het antwoord is even eenvoudig als complex: het PIF.Oftewel het ‘Public Investment Fund’. Zeg maar de gemeenschappelijke spaarrekening van Saudi-Arabië, die eerder ook al het professionele golfcircuit en de Britse voetbalclub Newcastle United inlijfde. Sinds begin 2021 heeft het PIF al 5,75 miljard euro aan sportdeals uitgegeven. Onlangs werd het ook officieel eigenaar van vier Saudische clubs: Al-Nassr, Al-Ittihad Al-Hilal en Al-Ahli. In het Saudische voetbal heeft men duidelijk nog nooit van belangenvermenging gehoord.Het PIF-staatsinvesteringsfonds werd al in 1971 opgestart om er op alle mogelijke manieren mee te investeren in het welzijn van het land. Anticiperend ook op de toekomst: zelfs in een woestijnbodem raakt olie ooit opgedroogd. Al zorgde net dat zwarte goud ervoor dat er momenteel volgens Bloomberg zo’n 710 miljard euro op die ‘rekening’ prijkt. En ook al maakte het fonds vorig jaar 22 miljard euro verlies, naar verwachting zal dat bedrag binnen enkele jaren zelfs uittorenen boven de 1 biljoen (1.000 miljard, red.). euro. Met dank aan heel wat buitenlandse investeringen. Zo bezit het PIF voor enkele miljarden aandelenbelangen in videogamemaker Activision Blizzard en taxidienst-maaltijdkoerier Uber. Al wordt naar schatting 60 procent van het te besteden budget in het eigen land gestopt via tientallen dochterbedrijven. Zo werd begin dit jaar nog Riyadh Air opgericht, een luchtvaartmaatschappij die de concurrentie moet aangaan met Emirates en Qatar Airways. Bedoeling is minstens 100 vliegbestemmingen wereldwijd te halen tegen 2030.De belangrijkste volmachtdrager van de PIF-rekening is Mohammed bin Salman Al Saud (37). Op papier nog altijd de kroonprins van het olieland, maar in de praktijk al regerend leider ervan. Zo machtig en onaantastbaar in zijn thuisland, zo omstreden is hij daarbuiten. Onder meer in de VS blijft men vermoeden dat de kroonprins minstens weet had van de geplande moord op de kritische journalist Jamal Khashoggi, enkele jaren geleden. Daarnaast staat Saudi-Arabië erom bekend weinig op te hebben met vrouwen- en mensenrechten. En nog minder met homoseksualiteit, waarop daar nog altijd de doodstraf staat.Wegens dat besmeurde imago bleven de absolute vedetten de voorbije jaren ver weg van het Saudische voetbalgras. Maar voor geld danst – of in dit geval: dribbelt – de beer uiteindelijk toch. Nadat de Portugese aanvaller Cristiano Ronaldo begin januari het taboe doorbrak door Manchester United te verruilen voor Al-Nassr effende hij letterlijk het pad voor zijn collega’s.Met als bijkomend voordeel voor de spelers dat ze in Saudi-Arabië veel minder belasting op hun loon moeten betalen: amper 20 procent in het slechtste geval. De Britse media maakten intussen de ‘rekening’ van Jordan Henderson: jarenlang een boegbeeld van Liverpool dat nu naar het op papier nietige Al-Ettifaq is vertrokken. Bij de Britse club verdiende hij ruim 7 miljoen pond per jaar. Alleen bleef daar na belastingen ‘slechts’ 4 miljoen pond (of zo’n 4,6 miljoen euro) van over. Terwijl hij in het olieland nu zelfs na aftrek van inkomstenbelasting jaarlijks 36,4 miljoen pond (of 42,2 miljoen euro) zal overhouden.Als officiële uitleg voor zoveel spilzucht, zegt het Saudische regime “sensibiliserend"" te willen zijn. Met als bedoeling de Saudische man – 60 procent van de Saudische bevolking is jonger dan 30 en zwaarlijvig – aan het sporten te krijgen. Waarbij dus de voetbalvedetten als voorbeeld dienen. Maar in werkelijkheid schuilt er een groot masterplan achter: ‘Vision 2030’. Tegen dan moet Saudi-Arabië niet alleen een toeristische topbestemming zijn – zoals die andere oliestaat Dubai dat nu al is – maar hoopt het in dat jaar ook het WK voetbal te mogen organiseren. En door de eigen competitie te plamuren met sterspelers, hoopt het Saudische voetbal tegen dan makkelijker als WK-organisator in aanmerking te komen. Al blijft het tegelijk de bedoeling dat de investeringen ook min of meer renderen. Zo moeten de inkomsten van de Saudi Pro League – momenteel zo’n 109 miljoen euro – tegen 2030 minstens 438 miljoen euro opbrengen. Al heb je daar tegelijk in de huidige gekte hooguit twee topvedetten voor.",2023-08-03T16:00:04+0200,NL
0,https://www.demorgen.be/nieuws/recordjaar-voor-tomorrowland-veegt-verlies-van-coronajaren-weg-24-miljoen-euro-winst-in-2022~b78a3b14/,Recordjaar voor Tomorrowland veegt verlies van coronajaren weg: 24 miljoen euro winst in 2022,"Met een omzet van 164,2 miljoen euro heeft Tomorrowland van 2022 een financieel recordjaar gemaakt. Een derde festivalweekend in Boom wist het verlies van de twee coronajaren helemaal uit te vegen. Die positieve trend zal zich ook dit jaar doorzetten.Terwijl de organisatie in 2020 en 2021 de financiële cijfers zoveel mogelijk onder de mat wilde vegen, pakte Tomorrowland in een persbericht zelf uit met het financiële rapport van vorig jaar. En dat mag ook gezien worden: nog nooit kwam er zoveel geld in het laatje en nog nooit was de winst zo groot. Van 164,2 miljoen euro omzet bleef er na aftrek van alle kosten 24 miljoen euro winst over. Daarmee werd het opgeteld verlies van de coronajaren – 13,6 miljoen euro – ruimschoots goedgemaakt. Maar zelfs voor corona werd er nooit meer dan vijf miljoen euro nettowinst geboekt.Het geeft aan hoe belangrijk dat derde festivalweekend in 2022 was. Het mag dan ook niet verbazen dat eigenaars Manu en Michiel Beers graag elk jaar zo’n derde weekend in Boom aan de kalender zouden willen toevoegen. Doordat ze met dezelfde faciliteiten kunnen opschalen van 400.000 naar 600.000 bezoekers wordt er een hefboom gezet op de winst, waardoor de marges veel groter worden. Qua belangstelling zou dat geen probleem zijn – de tickets vliegen elk jaar de deur uit –, maar de bewoners zien dit niet zitten. Daardoor zal 2022 vermoedelijk een uitzondering blijven.Nochtans gooit Tomorrowland wel alles in de strijd om de toegevoegde waarde van het festival te benadrukken. “De drie weekends zorgden voor een toename van de Vlaamse output of economische activiteit met 320 miljoen euro, wat een werkgelegenheid van 2.138 fulltime jobs vertegenwoordigt”, zegt woordvoerster Debby Wilmsen. “Voor de organisatie werden er allerhande aankopen van goederen en diensten bij meer dan 1.150 Vlaamse leveranciers gedaan.” Ook de hotelsector kreeg volgens de organisatie een flinke boost. Iets wat donderdag overigens bevestigd werd door de Brusselse hotelfederatie, waar ze de voorbije weken naar eigen zeggen zeker 60.000 hotelovernachtingen uitsluitend aan Tomorrowland danken.2023 kondigt zich ook rooskleurig aan. “In totaal zal het bedrijf dit jaar kunnen afklokken op één miljoen verkochte tickets”, zegt de organisatie bij Het Laatste Nieuws. Naast Tomorrowland waren er eerder dit jaar al het Core Festival in Brussel en Tulum (Mexico) en Tomorrowland Winter op de Franse Alpe d’Huez. Maar vooral is er in oktober – na twee eerdere edities in 2015 en 2016 – de comeback van Tomorrowland Brasil in de stad Itu nabij São Paulo. “Daarvoor zijn alle 180.000 beschikbare kaartjes in minder dan drie uur uitverkocht”, zegt Wilmsen.De omzet zal daardoor vermoedelijk wel op niveau gehouden worden, maar dat betekent niet automatisch meer winst. Drie festivalweekends organiseren op hetzelfde terrein is nu eenmaal goedkoper dan bijkomende festivals op totaal andere locaties. In ieder geval heeft Tomorrowland – mede dankzij het lokale bestuur – een stresstest doorstaan en kan het weer tegen een stootje.",2023-08-03T15:46:13+0200,NL
0,https://www.demorgen.be/snelnieuws/greenpeace-bedekt-huis-van-brits-premier-rishi-sunak-met-oliezwart-doek-vier-activisten-aangehouden~b065388e/,"▶ Greenpeace bedekt huis van Brits premier Rishi Sunak met ‘oliezwart’ doek, vier activisten aangehouden","Betogers van Greenpeace hebben het privéhuis van de Britse premier Rishi Sunak in Engeland bedekt met een zwart doek. Daarmee voeren ze actie tegen het oliebeleid. De regeringsleider en zijn gezin waren op dat moment niet in het huis. Vier betogers zijn intussen aangehouden.Het protest komt enkele dagen nadat Sunak had aangekondigd dat zijn regering honderden nieuwe olie- en gasvergunningen zal verlenen voor de winning van de brandstoffen in de Noordzee. Ook zet ze twee nieuwe koolstofafvang- en opslagfaciliteiten op. De Britse regering hoopt zo meer energieonafhankelijk te worden.Vier betogers klommen deze ochtend op het dak van Sunaks villa in Yorkshire, een graafschap in het noorden van Engeland. Ze rolden vervolgens naar eigen zeggen een “oliezwart” doek van 200 vierkante meter uit om de gevel te bedekken. Op een foto die Greenpeace heeft gedeeld, staan twee activisten voor het huis met een spandoek waarop “Rishi Sunak - Oliewinsten of onze toekomst?” staat.Sunak is momenteel op vakantie. De 43-jarige premier vertelde woensdag tegen Britse media diezelfde avond nog met zijn vrouw en zijn twee dochters naar de Verenigde Staten te vliegen. Het gezin woont doorgaans in Londen, in de ambtswoning van de premier op Downing Street 10.De vier betogers brachten uiteindelijk ruim drie uur door op het dak van het huis, bericht Sky News. Daarna zijn ze aangehouden.",2023-08-03T15:22:14+0200,NL
0,https://www.demorgen.be/beter-leven/hoe-hoger-de-temperatuur-hoe-sneller-de-bacterien-zich-vermeerderen-hoe-je-eten-beter-koel-houdt-als-je-gaat-kamperen~b76149b9/,"Hoe hoger de temperatuur, hoe sneller de bacteriën zich vermeerderen’: hoe je eten beter koel houdt als je gaat kamperen","Het koel houden van voedsel is op de camping vaak lastig. Zo voorkom je lauwe drankjes, of in het ergste geval: een voedselvergiftiging.Bederfelijke voedingswaren zoals zuivel, vlees(waren) en vis moeten worden bewaard op 4 graden Celsius. “Hoe hoger de temperatuur, hoe sneller de bacteriën die in voedsel aanwezig zijn zich vermeerderen. Dat kunnen ook ziekmakende bacteriën zijn, zoals listeria, salmonella en E.coli”, zegt Heidy den Besten, levensmiddelenmicrobioloog aan de Wageningen Universiteit.Van die bacteriën kun je een voedselinfectie oplopen. Volgens de Wereldgezondheidsorganisatie krijgt een op de tien hier jaarlijks mee te maken. Je krijgt dan last van overgeven, diarree, koorts en hoofdpijn. Dat is niet prettig en al helemaal niet tijdens de vakantie, maar meestal ben je binnen drie dagen weer beter. Soms is een doktersbezoek nodig: als het langer aanhoudt, kun je bijvoorbeeld last van uitdroging krijgen. Den Besten: “Vooral jonge kinderen, ouderen en mensen met verminderde weerstand lopen dit risico. En bij zwangeren kan het gevaarlijk zijn voor het ongeboren kind.”Je voedsel goed koel houden verkleint het risico op voedselvergiftiging flink. Veel kampeerders hebben geen elektrische koeling maar alleen een koelbox. “Dat is geen plaatsvervangende koelkast en geeft niet dezelfde veiligheid”, aldus Den Besten. “In dit geval moet je oppassen met voedingsmiddelen die in de supermarkt in het koelschap worden bewaard.”Ook goed om op te letten is het type houdbaarheidsdatum op de verpakking, zegt Lolkje de Vries, woordvoerder van het Voedingscentrum. Producten die zeer bederfelijk zijn hebben een Te Gebruiken Tot-datum (TGT). De TGT-datum is de laatste dag waarop het nog veilig is om het product te eten. Een Ten minste Houdbaar Tot-datum (THT) staat op producten die niet snel bederven. Na de THT-datum kan de kwaliteit achteruitgaan, maar je kunt het dan nog wel veilig eten.“TGT-producten kun je het beste binnen een dag consumeren”, zegt De Vries. “Vervoer je boodschappen in een koeltas, zodat ze zo min mogelijk opwarmen. En zet je koelbox niet in de warme tent maar zoek een koel plekje in de schaduw.” Den Besten legt uit: “Bij iedere graad warmer, groeien de in het voedsel aanwezige micro-organismen harder. Eenmaal aanwezige bacteriën kun je niet meer doden door te koelen. Je kunt hooguit de groei remmen.” Volgens De Vries is het vooral in een koelbox belangrijk dat alle producten goed verpakt zijn om kruisbesmetting te voorkomen. “Het is slim om hiervoor bakjes mee te nemen. Pak ook meerdere setjes koelelementen in zodat je ze opnieuw kunt invriezen op de camping. Een thermometer mag ook op de paklijst. Hiermee kun je de situatie in je koelbox in de gaten houden”, aldus De Vries.Te veel gedoe? Leer dan van het verleden, toen ze nog geen koelboxen hadden. “Toen maakten ze gebruik van gedroogd, gezouten, geweckt of ingeblikt voedsel”, zegt voedselhistoricus Charlotte Kleyn, auteur van Trek, over eten onderweg door de eeuwen heen. Hierin staan recepten voor eten op reis. Kleyn beschrijft de creatieve oplossingen waartoe de beperkingen daarvan kunnen leiden.Kleyn: “Er is nog zoveel dat je kunt eten. Het hoeft niet ingewikkeld: kies één gerecht en neem twee soorten specerijen mee. Kijk of er op de camping wilde kruiden groeien, zoals rozemarijn en tijm. Met een blikje sardientjes of ansjovis voeg je veel smaak toe. En rijst, peulvruchten en groenten als uien, aardappel, wortel, prei kun je ook langer bewaren.”Den Besten: “Het is verleidelijk om op de camping lekker makkelijk voor voorgesneden groenten te gaan, maar door het snijden komt vocht uit de groenten vrij. Daar houden bacteriën van, dus het bederft snel.”Nog een les uit het verleden komt uit de Culinaire Encyclopedie van 1967: “Om levensmiddelen fris te houden kan men een kuil graven vlak bij de tent. Leg een stuk papier of krant tegen de wanden van de kuil. Onderin komen een paar takken. En de kuil wordt afgedekt met een paar kruislings gelegde takken en daarover een schone doek of papier. Om wegwaaien te voorkomen kan men er iets zwaars opzetten.”Den Besten: “Een donkere, koele plek met een stabiele temperatuur helpt om voedingswaren langer goed te houden. Maar ook hiervoor geldt: een koelkast is het niet. Blijf dus waakzaam.” Hoe je dat doet is van alle tijden: “Zet je zintuigen in. Kijk, ruik en proef desnoods een heel klein beetje”, zegt Den Besten. “Dit neemt niet alle risico’s weg, maar dan zit je meestal wel goed.”",2023-08-03T14:40:00+0200,NL
0,https://www.demorgen.be/snelnieuws/lizzo-ontkent-beschuldigingen-van-wangedrag-zijn-zo-ongelooflijk-als-ze-klinken~bea3ee69/,Lizzo ontkent beschuldigingen van wangedrag: ‘Zijn zo ongelooflijk als ze klinken’,"Lizzo ontkent dat er sprake is geweest van seksueel wangedrag en een vijandige werkomgeving bij haar in het team. Drie achtergronddansers, die vroeger deel uitmaakten van het team van Lizzo, hebben haar om die reden aangeklaagd.“De afgelopen dagen waren hartverscheurend, moeilijk en overweldigend teleurstellend. Mijn arbeidsethos, moraal en respect zijn in twijfel getrokken. Mijn karakter is bekritiseerd”, schrijft Lizzo donderdag op Instagram. “Meestal kies ik ervoor om niet te reageren op valse beschuldigingen, maar deze zijn net zo ongelooflijk als ze klinken en te schandalig om er niet op te reageren. Deze op sensatie beluste verhalen komen van voormalige werknemers die al publiekelijk hebben toegegeven dat hun gedrag tijdens de tour ongepast en onprofessioneel was.”“Als artiest ben ik altijd erg gepassioneerd geweest door wat ik doe. Ik neem mijn muziek en mijn optredens erg serieus, want ik wil alleen met de beste kunst die mij en mijn fans vertegenwoordigt, naar buiten komen. Die passie gaat hand in hand met hard werk en hoge standaarden. Soms moet ik moeilijke beslissingen nemen, maar het is nooit mijn bedoeling geweest om iemand ongemakkelijk te doen voelen, of alsof ze niet gewaardeerd worden als lid van ons team.”“Ik ben niet de slechterik die men van mij maakt. [...] Ik kan niet accepteren of toelaten dat mensen dat gebruiken om me neer te zetten als iemand die ik niet ben. Ik ben erg begaan met het respect dat alle vrouwen ter wereld verdienen. Ik weet hoe het voelt om dagelijks slachtoffer te worden van bodyshaming. Ik zou dan ook nooit iemand kritiek geven of een contract opzeggen omwille van iemands gewicht.”“Ik voel me gekwetst, maar ik laat het goede werk dat ik in de wereld gedaan heb hierdoor niet overschaduwd worden. Ik wil iedereen bedanken die contact heeft opgenomen om me te steunen in deze moeilijke tijd.”Lizzo wordt ervan beschuldigd samen met de aanvoerder van haar danscrew een onveilige omgeving te hebben gecreëerd, waarbij dansers onder meer seksueel geïntimideerd werden of aangesproken op hun gewicht. Een sfeer die “ingaat tegen alles waar zij voor staat”, zo leest de aanklacht die ingediend is bij de rechtbank van Los Angeles.In de Amsterdamse stripclub Bananenbar zou Lizzo personeelsleden na een optreden uitgenodigd hebben om ‘de naakte artiesten aan te raken, dildo’s op te vangen die uit de vagina’s van de strippers werden gelanceerd en bananen te eten die uit de vagina’s van de artiesten staken’. Daarbij werd ook druk uitgeoefend op een vrouwelijke werknemer die weigerde mee te doen.",2023-08-03T13:43:00+0200,NL
0,https://www.demorgen.be/nieuws/adidas-kan-verlies-beperken-door-sneakers-van-gecancelde-kanye-west-alsnog-te-verkopen~b3215d95/,Adidas kan verlies beperken door sneakers van ‘gecancelde’ Kanye West alsnog te verkopen,"Adidas heeft sinds juni 400 miljoen euro omzet gedraaid met de verkoop van de overgebleven voorraad Yeezy-sneakers. Vanaf deze maand gaat een tweede deel in de verkoop. De sportartikelenfabrikant hoopt daarmee de verliezen dit jaar te beperken.De Yeezy-lijn, ontworpen door de omstreden rapper Ye (voorheen bekend als Kanye West), was jarenlang een goudmijn voor Adidas, met een omzet van zo’n 1,5 miljard euro per jaar. Maar vorig jaar verbrak het Duitse bedrijf de banden met Ye na antisemitische tirades en Hitler-verheerlijkingen op onder meer Twitter.Dat zorgde direct voor een flinke strop: Adidas zag een grote inkomstenbron wegvallen en had nog voor meer dan 1 miljard euro aan Yeezy-sneakers op voorraad. Daarom verwachtte het bedrijf een operationeel verlies van zo’n 700 miljoen euro in 2023.Maandenlang bleven de Yeezy-sneakers onaangeraakt in de magazijnen liggen, terwijl Adidas aan het overpeinzen was wat het met de schoenen moest doen. De opties waren om de schoenen weg te geven, in de vuilverbrander te stoppen of toch gewoon te verkopen. Het werd dat laatste, maakte het bedrijf bekend in mei. Adidas wilde niet volledig meer profiteren van de opbrengsten en zegde een deel toe aan goede doelen.Het besluit is direct zichtbaar op de balans, blijkt uit de kwartaalcijfers die Adidas donderdag presenteerde. In juni ging een deel van de voorraad in de verkoop en dat zorgde direct voor een omzet van 400 miljoen euro. Dat is een vergelijkbaar bedrag met het tweede kwartaal van vorig jaar. Bovendien droeg de verkoop voor 150 miljoen euro bij aan de winst van Adidas.In het eerste halfjaar van 2023 komt Adidas daarmee uit op een operationele winst van 236 miljoen euro. Desondanks is de verwachting dat het bedrijf aan het eind van het jaar op een verlies uitkomt van 450 miljoen euro. Dat is wel beduidend minder dan de eerdere schatting van 700 miljoen euro.Adidas zegt ‘door te gaan met het voorzichtig uitverkopen van de bestaande Yeezy-voorraad’. Eerder deze week kondigde het bedrijf aan dat een tweede deel op de markt wordt gebracht. Het eerste deel werd alleen via de eigen online verkoopkanalen verkocht, het tweede deel zal ook verkrijgbaar zijn via de sites van andere winkels. ‘Dat is veel beter dan het vernietigen en afschrijven van de voorraad’, aldus Adidas-topman Bjorn Gulden. ‘En het helpt natuurlijk ook bij onze cashflow en algemene financiële positie.’Adidas zegt een deel van de opbrengst te doneren aan verschillende ngo’s die strijden tegen antisemitisme en racisme. Om hoeveel dat precies gaat, is onduidelijk, maar Adidas zegt wel dat de eenmalige kosten rondom de Yeezy-sneakers en donaties en toekomstige donaties uitkomen op 180 miljoen euro.",2023-08-03T13:00:00+0200,NL
0,https://www.demorgen.be/nieuws/parket-start-onderzoek-naar-vader-van-francis-16-die-foto-s-publiceerde-van-doodrijder-van-zoon~bdd622956/,Parket start onderzoek naar vader van Francis (16) die foto’s publiceerde van doodrijder van zoon,"Het parket van Oost-Vlaanderen heeft een onderzoek geopend naar Peter Aerts, die dinsdag de naam en foto’s vrijgaf van de man die zijn zoon Francis (16) vorig jaar dood reed. Er werd nog geen klacht ingediend, maar het parket start een onderzoek op eigen initiatief. Dat bevestigt het parket donderdag.Exact een jaar geleden kwam de toen 16-jarige Francis om bij een verkeersongeval. De jongen reed met zijn fiets rond 22.15 uur op het fietspad van de brug over de E17 in Temse. Plots werd hij aangereden door een auto. Een buurtbewoner hoorde een doffe klap en toen hij kwam kijken, zag hij de jongen, zijn fiets en een skateboard liggen. Hij verwittigde onmiddellijk de hulpdiensten. Kort nadien gebeurde in Sint-Niklaas opnieuw een ongeval. Een man reed er met zijn wagen tegen een verlichtingspaal. De politie kon hem snel oppakken. Het ging om een toen 33-jarige man die onder invloed was van alcohol en cannabis.Een jaar later maakte de vader van het slachtoffer nu de dader bekend via Facebook door middel van een affiche. Op de affiche die hij dinsdagnamiddag op zijn Facebook-pagina postte, staat te lezen: ‘Opgepast kindermoordenaar’ met daarbij enkele foto’s van de man die zijn zoon aanreed. Het gaat onder meer om een foto van een feestende man.Het parket van Oost-Vlaanderen is nu op eigen initiatief een onderzoek gestart. Het parket onderzoekt of er inbreuken zijn gepleegd op de privacywetgeving.",2023-08-03T12:17:02+0200,NL
0,https://www.demorgen.be/snelnieuws/biden-vraagt-onmiddellijke-vrijlating-van-afgezette-president-van-niger~b3a73aa5/,Biden vraagt ‘onmiddellijke vrijlating’ van afgezette president van Niger,"De Amerikaanse president Joe Biden heeft donderdag opgeroepen om de afgezette president van Niger, Mohamed Bazoum, onmiddellijk vrij te laten. De democratisch verkozen president is vorige week woensdag van de macht verdreven en generaal Abdourahamane Tchiani riep zichzelf uit tot nieuwe leider.“Ik roep op tot de onmiddellijke vrijlating van president Bazoum en zijn familie, en voor het behoud van de moeizaam bevochten democratie van Niger”, zegt Biden in een verklaring. “Op dit moeilijk moment blijven de VS aan de kant van de bevolking van Niger staan, met respect voor een partnerschap dat al decennialang geworteld is in gedeelde democratische waarden en steun voor een burgerregering.”“De Ni­ge­re­zen hebben het recht om hun leiders te kiezen. Ze hebben zich uitgesproken in vrije en eerlijke verkiezingen en dat moet worden gerespecteerd”, aldus Biden nog.Belangrijke bondgenootIn zijn verklaring benadrukte Biden het belang van het partnerschap tussen de VS en Niger. In maart bracht de Amerikaanse minister van Buitenlandse Zaken Antony Blinken nog een bezoek aan het land en ontmoette hij president Bazoum. “De verdediging van fundamentele democratische waarden en steun voor de constitutionele orde, gerechtigheid en het recht op vreedzame bijeenkomsten zijn essentieel voor het partnerschap tussen Niger en de Verenigde Staten”, stelt de Amerikaanse president.Niger is een belangrijke bondgenoot van het Westen geworden, vooral van Frankrijk, dat er duizend soldaten heeft gestationeerd. De regering Biden wil meer betrokken raken bij Afrika om de groeiende invloed van China en Rusland tegen te gaan. De Verenigde Staten hebben een luchtmachtbasis in het centrum van Niger, die wordt gebruikt om met drones aanvallen uit te voeren en jihadisten in de gaten te houden.",2023-08-03T12:10:00+0200,NL
0,https://www.demorgen.be/oorlog-in-oekraine/geen-kindergeld-rijbewijs-of-medische-zorgen-de-systematische-russificatie-van-oekraiens-bezet-gebied~bbaa17754/,"Geen kindergeld, rijbewijs of medische zorgen: de systematische ‘russificatie’ van Oekraïens bezet gebied","Oekraïense staatsburgers in de door Rusland bezette gebieden in het oosten en zuiden van het land worden op grote schaal gedwongen om Russische paspoorten aan te nemen. Wie weigert krijgt minder toegang tot voorzieningen, wordt bedreigd en geïntimideerd en riskeert vervolging en deportatie naar Rusland. Dat staat in een onderzoeksrapport van de Amerikaanse universiteit van Yale.Het rapport van het Ukraine Conflict Observatory heeft het over de gedwongen “paspoortisering” in de door Rusland bezette gebieden van het land. Rusland controleert in Oekraïne zo goed als de volledige provincie Loehansk, grote delen van Donetsk en delen van Zaporizja en Cherson. Bedoeling is om op zo veel mogelijk manieren en systematisch de inwoners van hun Oekraïense identiteit te beroven en een Russische autoriteit te vestigen.Het schiereiland de Krim werd al in het voorjaar van 2014 op illegale wijze geannexeerd door Rusland, waar sindsdien ook al jarenlang dezelfde maatregelen worden genomen om het gebied te ‘russificeren’. Na negen maanden bezetting meldde Rusland in december 2014 dat al 1,5 miljoen inwoners op de Krim een Russisch paspoort hadden gekregen, zo schetst het Yale-rapport in een tijdlijn.Ook vandaag verloopt het proces op een gelijkaardige manier in de nieuwe bezette gebieden. Zogenaamde ‘mobiele teams’ van Russische ambtenaren gaan, vergezeld door militairen, van deur tot deur om Oekraïners in de Russische bevolkingsregisters in te schrijven.Nadat Russisch president Vladimir Poetin op 20 maart van dit jaar opriep nog sneller en nog meer paspoorten uit te delen, is het proces nog geïntensifieerd. De rol van Poetin is dan ook niet te onderschatten, aldus de onderzoekers. In april werd een wet aangenomen en door Poetin ondertekend dat iedereen die in de bezette gebieden geen Russisch paspoort heeft, vanaf 1 juli 2024 als ‘staatloze’ of buitenlander zal worden beschouwd, en kan worden opgepakt en weggevoerd.Russisch premier Michail Misjoestin zei in mei dat Moskou sinds oktober 2022 bijna 1,5 miljoen paspoorten had uitgedeeld in de vier geannexeerde delen van Oekraïne. Sindsdien zijn die aantallen nog fors toegenomen. Volgens de bezetters in de provincie Loehansk heeft al meer dan drie op de vier inwoners van de regio ondertussen een Russisch paspoort.Wie niet meewerkt of weigert aan zijn Oekraïense identiteit te verzaken, wordt bedreigd, geïntimideerd en blootgesteld aan vervolging. Bovendien worden er steeds meer praktische belemmeringen in het leven geroepen voor Oekraïense paspoorthouders, terwijl wie de Russische nationaliteit aanneemt gemakkelijker aan basisvoorzieningen als medische hulp geraakt, schrijven de Yale-onderzoekers op basis van openbare documenten. Kindergeld is er bijvoorbeeld alleen nog voor Russen, net als de mogelijkheid om een rijbewijs aan te vragen of om een auto in te schrijven.Ook andere maatregelen moeten zo veel mogelijk inwoners van nationaliteit doen wisselen. Zo moeten winkeleigenaars in de bezette gebieden zich met een Russisch paspoort registreren om hun activiteit verder te kunnen zetten. Ook ambtenaren moeten verzaken aan hun Oekraïense nationaliteit. En van de overstromingen na de dambreuk bij Nova Kachovka begin juni maakten de Russen specifiek gebruik om meer hulp te bieden aan Russische paspoorthouders dan aan wie enkel een Oekraïens paspoort had.Op die manier wordt het de inwoners op meerdere manieren “praktisch onmogelijk gemaakt om hun dagelijks leven te leiden tenzij ze het Russische staatsburgerschap aanvaarden”, besluit het rapport.Het rapport wijst erop dat zulke wetten en tactieken “een schending vormen van het internationale recht, waaronder een verbod op discriminatie gebaseerd op nationaliteit tegen mensen die onder bezetting leven en een verbod op gedwongen trouw aan een bezettende macht”. “Dit zijn klassieke oorlogsmisdaden aangezien ze burgers de toegang tot essentiële diensten en middelen zoals gezondheidszorg en humanitaire hulp ontzeggen”, aldus Nathaniel Raymond, directeur van de Yale School of Public Health tegen CNN. Ze heeft het over “een brede Russische campagne om de Oekraïense nationale identiteit en het bestaan van een soevereine Oekraïense natie te wissen”.Eerder verschenen ook al alarmerende meldingen over duizenden Oekraïense kinderen die via vakantiekampen en gedwongen adopties naar Rusland worden gedeporteerd waar ze worden geïndoctrineerd en van hun Oekraïense identiteit worden beroofd. Behalve president Poetin wordt ook de Russische kinderrechtencommissaris, Maria Lvova-Belova, voor haar rol in de organisatie van die ontvoeringen gezocht door het Internationaal Strafhof in Den Haag. Het Yale-team heeft zijn bevindingen alvast overgemaakt aan het Strafhof.",2023-08-03T11:28:50+0200,NL
0,https://www.demorgen.be/nieuws/ok-boomer-op-tiktok-wemelt-het-van-negatieve-stereotypen-over-ouderen~b65a62fc/,"‘OK, boomer’: op TikTok wemelt het van negatieve stereotypen over ouderen","Onderzoekers uit Singapore analyseerden honderden TikTok-filmpjes met de hashtag ‘boomer’ of ‘okboomer’, en concluderen dat in meer dan de helft van die filmpjes ouderen stereotiep en negatief worden neergezet. Al verweren sommige TikTok-opa’s en -oma’s zich kranig.Ouderen zijn langzaam, irrelevant, incompetent, blokkeren sociale vooruitgang, veroorzaken een gapende welvaartskloof en zitten jonge mensen dwars: een greep uit vooroordelen die onderzoekers in TikTokfilmpjes tegenkwamen. Ouderen worden vaak negatief en stereotiep weggezet op het platform, concluderen ze in het wetenschappelijk tijdschrift Plos. De wetenschappers van de National University of Singapore analyseerden honderden video’s op TikTok met de hashtags ‘boomer’ en ‘okboomer’, die samen meer dan 5,4 miljard keer werden bekeken. Meer dan de helft van de filmpjes met zo’n hashtag was negatief.In de helft van de negatieve filmpjes zetten jongeren de ouderen weg als mensen die niet dezelfde waarden hebben als zij. In die video’s spelen ze vaak zeurende senioren na, die de jongere generatie wegzetten als hypergevoelig, narcistisch of verslaafd aan technologie.Maar het zoeken op filmpjes met #boomer en #okboomer is meteen de grootste zwakte van het onderzoek. ‘OK boomer’ is een term die in 2019 bij jongere generaties in zwang raakte om babyboomers te bekritiseren en aan te vallen. Dat ze bij deze hashtags nog voor de helft positieve filmpjes vonden, is eigenlijk vrij wonderlijk.“Als je breder zou zoeken, krijg je weer andere resultaten”, zegt Richard Ridderinkhof. Hij doet aan de Universiteit van Amsterdam onderzoek naar ‘seniorisme’: het stereotyperen en discrimineren van ouderen. “Toch is het best nuttig. Het levert wel informatie op over hoe er naar ouderen wordt gekeken en zet op de kaart dat er wat aan de hand is.”Frictie tussen generaties is van alle tijden, maar sinds de coronapandemie zijn negatieve stereotypen over senioren volgens Ridderinkhof prominenter in beeld. Hij ziet in zijn onderzoek vooral een ander soort stereotype dan in de TikTok-filmpjes, namelijk die van de zwakke oudere. “Ze zijn kwetsbaar, moeten geïsoleerd worden, krijgen hun eigen bezoekuurtje in de supermarkt. Het probleem is dat je alle ouderen als één groep gaat zien, en het individu uit het oog verliest.”Bij ouderen werkt ageism, het discrimineren en negatief portretteren van mensen op leeftijd, volgens Ridderinkhof als een selffulfilling prophecy: “Ouderen raken er zelf van overtuigd dat ze bepaalde dingen niet kunnen. En als je daardoor steeds minder zelf doet, gebeurt dat ook.”Tegen ageism, of eigenlijk alle ‘isms’, werken volgens hem twee dingen: voorbeelden zien die niet aan het stereotype voldoen, en contact tussen generaties. En gelukkig zijn er op TikTok een boel jongeren die positieve interacties laten zien. Zorgverleners die leuke verhalen over hun werk delen, kleinkinderen die vertederende (of grappige) filmpjes van opa of oma online zetten.Maar de senioren laten op TikTok ook zelf van zich horen. ‘Grandma Droniak’, een 93-jarige vrouw uit Connecticut, ontkracht het stereotiepe beeld van kwetsbare, brave omaatjes dagelijks. Ze speelt met VR-brillen en relativeert de dood van (ex-)geliefden met haar gevleugelde uitspraak ‘I slay while they lay’. ‘Slay’ is een Gen Z-term voor ‘iets goed doen’. Met meer dan elf miljoen volgers is ze een hit op het platform.",2023-08-03T10:26:09+0200,NL
0,https://www.demorgen.be/snelnieuws/elektrificatie-wagenpark-leidt-tot-langere-interventies-bij-vab-elektrische-wagens-hebben-soms-zelfs-vaker-pech~b80d3089/,Elektrificatie wagenpark leidt tot langere interventies bij VAB: ‘Elektrische wagens hebben soms zelfs vaker pech’,"De elektrificatie van het wagenpark is voor de pechverhelpingsdienst van VAB niet altijd een goednieuwsshow. VAB stelt naar eigen zeggen vast dat elektrische wagens niet minder vaak af te rekenen hebben met pech, en dat een takeling ervan meer tijd in beslag neemt dan bij een traditioneel voertuig.VAB zegt wel volop mee te stappen in de evolutie naar elektrische voertuigen, bijvoorbeeld door elektrische vervangwagens te voorzien, in de rijopleidingen steeds meer met elektrische voertuigen te werken, en ook elektrische interventievoertuigen aan te kopen voor zijn pechverhelpingsdienst. Die laatste zijn trouwens niet alleen bedoeld voor bijstand aan elektrische wagens, maar worden algemeen ingezet.VAB gaat dus niet op de rem staan, maar waarschuwt wel dat de algemene elektrificatie van het wagenpark niet altijd een goednieuwsshow is. “In tegenstelling tot wat algemeen gedacht wordt hebben elektrische wagens even vaak en soms zelf vaker af te rekenen met pech”, klinkt het. “Een takeling van een elektrisch voertuig waarbij twee of vier wielen geblokkeerd zijn, neemt ook meer tijd in beslag.” Niet een lege aandrijfbatterij, maar wel bandenpech en een lege kleinere 12V-batterij zijn de voornaamste oorzaken van pech.Een ander, indirect effect van de elektrificatie en dan met name van de huidige overgangsperiode veroorzaakt opvallend genoeg een bijkomend probleem: de veroudering van het wagenpark. Uitgestelde leveringen, twijfel over welke aandrijfvorm te kiezen bij een volgende wagen, en hoge aankoopprijzen hebben ertoe geleid dat in 2022 de gemiddelde leeftijd van een wagen in België met maar liefst vijf maanden toenam, tot 9 jaar en 9 maanden. Die veroudering leidt onvermijdelijk ook tot meer interventies bij wagens op fossiele brandstoffen, want oudere wagens hebben nu eenmaal vaker problemen.",2023-08-03T10:09:00+0200,NL
0,https://www.demorgen.be/ons-geld/nu-al-voor-een-vast-energiecontract-kiezen-is-misschien-nog-wat-te-vroeg~b07cefcc/,"Nu al voor een vast energiecontract kiezen, is misschien nog wat te vroeg","De Morgen-journalist Dimitri Thijskens schrijft wekelijks deze ‘Ons geld’-nieuwsbrief. Laat uw e-mailadres hieronder achter om hem in uw mailbox te krijgen.Beste lezer,Als het goed is, mag het ook gezegd worden: de inflatie in ons land is met 1,6 procent de laagste van de hele Eurozone, het gemiddelde ligt op 5,3 procent. Hier moet wel meteen bijverteld worden dat het gaat om de Europese berekeningsmethode, die verschilt met degene die nationaal gebruikt wordt – die laatste bleef in juli steken op 4,1 procent. In de herfst wordt er een negatieve inflatie in het vooruitzicht gesteld. De belangrijkste reden is de forse daling van de energieprijzen. Die worden in ons land sneller zichtbaar in de inflatiecijfers omdat veel meer consumenten in België een variabel energiecontract hebben dan in andere Europese landen.Intussen bieden steeds meer leveranciers opnieuw vaste energiecontracten aan. Gezien de lage prijzen overweegt u misschien om de overstap te maken. Maar energie-expert Kurt Hernot van energieregulator CREG maant aan tot kalmte: “Wie nu voor een variabel contract opteert, geniet mogelijk nog een tijdje van lagere en dalende prijzen. Wie voor een vast contract kiest, betaalt iets meer, maar is wel beschermd tegen eventuele forse prijsstijgingen later dit jaar.” Intussen staan de brandstofprijzen bizar genoeg weer op hun hoogste peil in maanden. Voor diesel betaalt u nu 1,9 euro per liter, we moeten al terug naar januari voor vergelijkbare tarieven. Belangrijkste reden is de toegenomen vraag naar brandstof en de productiebeperkingen door de OPEC-landen.Vanuit de supermarkt komen voor het eerst sinds lang weer hoopvolle signalen dat het einde van het steeds duurder wordende winkelkarretje stilaan in zicht is. Dat blijkt in de eerste plaats uit de prijzen van eieren en boter, die lichtjes zakken. Marketing-professor Els Breugelmans: “Onbewerkte producten, die toch heel erg dicht tegen de echte grondstoffen aanleunen, zijn typisch de eerste die in prijs dalen.” Toch is het nog steeds belangrijk om uw budget goed in de gaten te houden. Gebruikt u daarvoor het kassaticket? Dan zult u in de toekomst misschien wel op zoek moeten naar een alternatief. In Frankrijk is de kassabon sinds 1 augustus afgeschaft om papierverspilling tegen te gaan.Lagere prijzen voor voeding betekenen dat er misschien wat meer ruimte komt om geld opzij te zetten. Als u daarvoor gewoon uw spaarboekje gebruikt, dan wordt u daar vanaf deze maand bij vier verschillende banken een beetje extra voor beloond. Al blijven de spaarrentes bij bijvoorbeeld BNP Paribas Fortis met 0,5 procent nog altijd maar een habbekrats. Alternatieven zijn de staatsbon op 1 jaar of een termijnrekening met een nettorente tot 2,55 procent. Professor financiële economie Hans Degryse (KU Leuven) legt u in onze krant uit waarop u moet letten bij het sparen.Wie zijn geld toch liever laat rollen, wordt tegengewerkt door allerlei stakingen. Denken we bijvoorbeeld de filmsector, waar de acteursstaking zich steeds meer laten voelen. Zo komt superheldenfilm Kraven the Hunter niet langer in oktober uit, maar pas in augustus volgend jaar. Voor de vakantiegangers die zonnigere oorden willen opzoeken, zijn er dan weer de stakingen bij Ryanair: afgelopen weekend werden 96 vluchten op Charleroi geschrapt. Gelukkig kunt u bij dit regenweer vanuit de zetel altijd nog grasduinen door onze website met onder meer interessante achtergrondverhalen over de grote demografische verschuiving of over het gelobby van premier Alexander De Croo (Open Vld) om de formule 1 in ons land te houden. Of er is het interview met VDAB-topman Wim Adriaens over de arbeidsmarkt.Veel leesplezier,Dimitri ThijskensEconomiejournalist",2023-08-03T10:00:21+0200,NL
0,https://www.demorgen.be/nieuws/kinderen-van-succesvolle-ouders-zouden-hun-connecties-gebruiken-om-hogerop-te-raken-het-lot-van-nepobaby-s-zeker~b584e453/,"‘Kinderen van succesvolle ouders zouden hun connecties gebruiken om hogerop te raken. Het lot van nepobaby’s, zeker?’","Het kan niet makkelijk zijn om je moeder op televisie geregeld dronkenmanspraat te zien verkopen of pornoscènes te zien oefenen met een Bart Peeters-lookalike met nektapijt. Toch lijkt het goed gekomen te zijn met Luis Oscar Santos (19), zanger, rapper en producer en oudste zoon van actrice, zangeres en fulltime femme fatale Tine Embrechts (48). ‘Toen hij stopte met studeren, heb ik even tegengesputterd, maar ik wist dat het geen zin had.’We spreken elkaar op de dag dat Tine Embrechts’ jongste zoon Maurice (5) aan de kleuterschool afzwaait en oudste zoon Luis Oscar voor het eerst in zijn jonge ­carrière in de AB speelt. Het zal bloed, zweet en tranen kosten om beide feestjes bij te wonen, maar de lenige liefde van een moeder is in staat tot de soepelste spreidstanden.Luis Oscar Santos: “Ze is wel luid, ja. Ze zingt mee en juicht en zo. Ze is een echte fanmama, maar ik vind dat wel fijn.”Tine Embrechts: “Ik ben ook wel kritisch, het is niet alleen maar blinde idolatrie. Op dat vlak ben ik mijn ­eigen vader geworden. Hij kwam vaak naar mijn concerten kijken en had altijd commentaar op het geluid. Meestal was mijn stem volgens hem te stil. Ik doe nu net hetzelfde – ik wil me wel inhouden, maar het is sterker dan mezelf (lacht).”Santos: “Ik vraag na elke show met­een aan mijn manager hoe hij het vond. Meestal zegt hij: ‘Super, maar je mama had wel enkele opmerkingen over het geluid.’”Embrechts (lacht)Santos: “Dat is zo.”Embrechts: “Die liefde voor ­muziek had hij al van jongs af. Mijn drie andere zonen hebben dat veel minder, terwijl zij toch ook opgegroeid zijn met veel muziek rond hen. Misschien is het omdat hij de eerste was. Ik was nog redelijk jong toen ik hem kreeg en ik heb hem naar veel repetities en concerten meegenomen. Ik zie me nog met Hormonia (­humoristische meidengroep met Karlijn Sileghem en Nele Bauwens, red.) repeteren in Hetpaleis, waar hij in de buggy duizend keer naar ­nummers als ‘­Kevin’ moest liggen luisteren.”Santos: “Ik ben ­vooral blij dat ik al heb gevonden wat ik wil doen in mijn leven, want heel wat mensen van mijn leeftijd worstelen nog met die vraag. Maar soms voelt het wel nog alsof mijn muziek een uit de hand gelopen hobby is. En als ik met anderen samenwerk, ben ik vaak de jongste. Dan stel ik me wat bescheidener op of laat ik hen het voortouw nemen. Ik moet mezelf er dan aan herinneren dat ik ook al lang bezig ben en evenveel recht van spreken heb.”Santos: “Ik kijk niet naar haar in termen als ‘succesvol’. Voor mij is ze gewoon mijn mama, die haar werk doet. Ik weet wel dat zij jaren heeft gestudeerd om te kunnen doen wat ze doet en dat ze ook moeilijke periodes heeft gekend. Succes is allesbehalve vanzelfsprekend.”Embrechts: “Succes mag nooit de ambitie zijn, wel goed ­worden in wat je doet en hopen daar mensen mee te bereiken. Luis Oscar vindt het heel vervelend als mensen zeggen dat hij ­alles aan zijn bekende moeder te danken heeft. Maar er zullen echt niet meer mensen naar zijn muziek luisteren omdat ik bekend ben.”Santos: “Ik doe ook iets totaal anders. En ik schrijf mijn nummers zelf, ze houdt mijn handje niet vast, hè (glimlacht).”Embrechts: “Het is gewoon vervelend als in interviews eerst ‘de zoon van Tine Embrechts’ staat en dan pas zijn eigen naam, en soms zelfs die niet eens.”Santos: “Onlangs kreeg ik op TikTok weer een comment waarin iemand beweerde dat je met de juiste connecties veel makkelijker bij een platenfirma binnenraakt of op de radio wordt gedraaid. Maar mijn mama heeft echt niets met mijn muziekcarrière te maken. Ik heb zelf een playlist met demo’s rondgestuurd en één label heeft gezegd: ‘Wij willen je muziek uitbrengen.’ Zij pitchen die bij de radio en daar beslissen ze dan of ze mijn muziek draaien of niet. Toch wordt mijn mama er telkens bij gesleurd. Doen ze dat om mij te kleineren? Zo voelt het soms toch aan.”Santos: “Ja. Maar het betert wel. Een tijdje geleden was ik te gast in het programma van Flo Windey op Studio Brussel. Mijn mama heeft toen even met haar staan praten en Flo wist niet wie ze was.”Embrechts: “Voor alle duidelijkheid: ik vind dat niet erg, integendeel. Bij The Masked Singer was ik op een bepaald moment met Coely aan het praten. Zij is fan van je muziek en volgt je op Instagram, en zij wist evenmin dat ik je moeder ben. En dat vind ik net leuk. Als ik op één van je concerten in het publiek sta, vind ik het zalig als niemand mij herkent. Laat mij maar zoals Jan Leyers worden, die voor de jongere generatie ‘de vader van’ is. Als mensen willen zeuren dat Luis Oscar zijn succes aan mij te danken heeft, laat ze dan maar zeuren. Ik vind hem tien keer getalenteerder dan ik ooit ben geweest. Wat hij al allemaal heeft gemaakt, daar kan ik alleen maar met grote bewondering naar kijken. Ik heb ook niet het gevoel dat hij zich veel van dat gezeur aantrekt.”Santos: “Nu niet meer, maar vroeger vond ik het echt vervelend. Dat is een kwestie van zelfvertrouwen, vermoed ik. Vroeger was ik vrij onzeker, en als mensen iets in die trant tegen mij zeiden, kroop dat wel onder mijn huid. Vandaag denk ik: whatever.”Santos: “Dat is het lot van veel nepobaby’s, zeker? Kinderen van succesvolle ouders zouden hun connecties gebruiken om hogerop te raken. Als je alleen daarop teert, begrijp ik dat ze je een uitzuiger noemen. Maar wat maakt het uit wie je ouders zijn, als je zelf hard werkt? Ik ben fan van de band The 1975 en frontman ­Matty Healy heeft ook bekende ouders. Toen zij in het voorprogramma van The Rolling Stones ­speelden, klonk het dat ze dat aan hun ouders te danken hadden. Maar die band is gewoon steengoed! Healy schrijft zijn nummers zelf, zijn ouders zitten daar voor niets tussen.”Embrechts: “Sommige deuren staan wel op een kier als je bekende ouders hebt. Maar heb je geen talent, dan gaat die deur even snel weer dicht.“Ik begrijp wel dat ­mensen soms commentaar geven, want ik vind het zelf ­moeilijk om me een houding te geven. Ik ben bijvoorbeeld supertrots dat hij in de AB staat, maar ik post daar niets over op sociale media, omdat mensen anders misschien denken dat ik hem probeer op te stuwen in de vaart der volkeren.“Soms zit mijn bekendheid mijn moeder-zijn in de weg. Onlangs was er een evenement van Qmusic waar Luis Oscar moest optreden. Het nieuwe seizoen van The Masked Singer liep op dat moment op tv, met als gevolg dat een heleboel mensen selfies kwamen vragen. Ik dacht: laat me met rust! Kijk naar hém! (lacht) Ik wilde de aandacht niet van OSKI afleiden.“Zijn broer Emilio vindt de aandacht nog vervelender. Daarom zet ik ook nooit herkenbare foto’s van mijn jongste twee zonen Gaston en ­Maurice op Instagram. Onlangs vertelde Gaston dat iemand op school had gezegd dat wij stinkend rijk zijn (lacht). Er zijn nog altijd mensen die denken dat iedereen die op tv komt, erg rijk is en in ­hetzelfde BV-dorp woont, dat wij ­elkaar heel goed kennen en elk jaar samen op vakantie gaan. Maar wij wonen in Borgerhout in een rommelig huis en net als iedereen staan wij elke ochtend verkreukeld aan de schoolpoort (lacht).”Embrechts: “Dat zou ik heel erg vinden. Ik heb evenveel ­respect voor mijn poetsvrouw als voor pakweg de baas van VTM. Ik vind het veel belangrijker dat je goed doet wat je doet. Bekendheid an sich is toch niks om respect voor te hebben of om na te streven? Het is wel iets van deze tijd. Je ziet almaar vaker mensen op tv die alleen maar opduiken in allerlei tv-programma’s. Ik beschouw mezelf in de eerste plaats als een actrice, niet als een BV of een influencer.”Embrechts: “Ik heb de voorbije jaren ook wel uitstapjes gemaakt naar tv en soms heb ik dat vervloekt, maar ik ben er ook dankbaar voor. Als ik in zo’n pak in The Masked Singer zit, krijgen jonge kijkers mischien zin om naar Kameleonie (voorstelling van Tine Embrechts en Dimitri Leue, red.) te komen kijken, of naar de concerten die ik vorige zomer met mijn broer Pieter heb gespeeld. Tegelijk heb ik veel van dat programma geleerd. Het was erg fijn en uitdagend. Ik haat hokjesdenken. Ik kom op Canvas én op VTM. Ik zing in The Masked Singer én in de Bourlaschouwburg.“Wat me wel zorgen baart, is dat jonge creatievelingen met­een succes moeten hebben. Ze krijgen geen tijd en ruimte meer om te groeien, te experimenteren, een publiek voor zich te winnen. Dat vind ik beangstigend. Makers vragen zich almaar vaker af wie er op dit moment populair is en maken dan een reeks rond die persoon, of die nu kan acteren of niet, want: ‘De mensen kijken toch.’”Embrechts: “Choquerend vind ik dat. Ik heb eens in een commerciële Nederlandse film gespeeld en mijn tegenspelers vroegen me alleen maar (met Hollands accent): ‘Nou, hoeveel volgers heb jij?’ De cast bestond bijna uitsluitend uit influencers. Daar voelde ik me erg ongemakkelijk bij.”Santos: “Het zit er wel ingebakken dat je veel volgers moet hebben en iedereen een wandelende portfolio is. Onze generatie is veel bewuster bezig met profielen. Ik weet hoeveel posts je elke week moet lossen om de aandacht vast te houden, of waarop ­mensen letten als ze je profiel voor het eerst bekijken. Ik zou liever gewoon kunnen posten wat en wanneer ik wil, maar je wordt toch op de één of andere manier in een keurslijf gedwongen. Mijn onlineprofiel is mijn visitekaartje, en dat zal niet snel veranderen: almaar meer mensen worden bekend door de sociale media. Sommigen posten superleuke berichten, maar van veel anderen kun je je inderdaad afvragen wat hun talent eigenlijk is.“Ik heb onlangs aan het programma Burger House meegedaan (de shorties zijn nog te zien op VTM GO, red.). Daarin runnen acht jonge influencers een burgerrestaurant. Maar ik ben muzikant, ­Ender Scholtens is podcastmaker en Nora Dari actrice. Veel ­jonge creatievelingen worden iets te lichtzinnig influencers genoemd. Velen noemen zich nu trouwens liever content ­creator.”Embrechts: “Wanneer ben je eigenlijk een influencer? Zodra je duizend volgers hebt?”Santos: “Inderdaad.”Embrechts: “Dan ben ik óók een influencer. O, nee!”Santos: “Nee, maar wel hoe ik me moet verzorgen. En af en toe zegt ze iets over mijn performance. Voor de rest praten we over zelfstandig zijn en over wat volwassen zijn inhoudt.”Embrechts: “Wat muziek betreft, heb ik hem niets te leren. Maar ik heb er vroeger wel op aangedrongen dat hij zou doorbijten in de lessen notenleer en piano, ook al wilde hij ermee stoppen. Ik wist dat hij daar later zijn voordeel mee zou doen. Kygo (Noorse dj, red.) heeft me daarbij geholpen.”Santos: “Op de Lokerse Feesten!”Embrechts: “Hoe oud was je toen?”Santos: “12?”Embrechts: “Luis Oscar wilde in die tijd dj worden en had een USB-stick bij zich. Op de Lokerse Feesten heeft hij ­Kygo’s manager vastgeklampt en hem met een piepstemmetje gevraagd: ‘Can you please give this to Kygo?’ Die manager was zo gecharmeerd door dat jonge geweld dat hij ons bij Kygo heeft geïntroduceerd. We hadden het toen onder meer over die pianolessen.”Santos: “Kygo heeft me toen de raad gegeven om vol te houden. Ik was met­een weer gemotiveerd (lacht).”Santos: “Gewoon: dat ik muziek kan maken. Live optreden vind ik het leukst. De dag na de releaseshow van mijn jongste ep in zaal Trix was ik erg depri, omdat alles plots saai was geworden (lacht). Tijdens dat uur op het podium waren er liters adrenaline door me heen gestroomd. Ik voelde me on top of the world.”Embrechts: “Nee, toch niet, zelfs al is er een tekort aan badmeesters (lacht). Het is zó mooi om hem gepassioneerd bezig te zien. Dat is toch wat je wilt voor je kinderen, dat ze ontdekken wat hen gelukkig maakt in het leven? Ik prijs me gelukkig dat één van mijn vier zonen zijn doel in het leven al heeft gevonden.”Santos: “Ja, ik kon niet ­anders.”Embrechts: “Ik heb dat wel even moeten verwerken. En ik vond het mijn moederlijke plicht om tegengas te bieden. Ik zou hem nooit ­verplichten om bijvoorbeeld economie te gaan ­studeren, maar ik had hem gerust vier of vijf zorgeloze studentenjaren gegund. In mijn eigen studietijd heb ik aan Studio Herman Teirlinck zoveel zielsverwanten ontmoet. Ik hoopte dat, als hij ging studeren, ook voor hem de wereld zou opengaan. Maar na twee maanden zei hij: ‘Het gaat te traag. Ik wil mijn eigen ding doen.’ Ik heb even tegengesputterd, maar ik wist met­een dat het geen zin had.”Santos: “Mama had het over het zorgeloze studentenleven, maar ik wil niet zorgeloos zijn. Ik doe liever nu al waar ik van droom, met alle moeilijkheden die erbij horen, in plaats van mijn toekomst uit te stellen. Het motiveert me net extra: ik moet nu mijn eigen loon ­verdienen en belastingen betalen, dat spoort me aan om hard te werken.”Santos: “Klopt.”Embrechts: “We hebben allebei een flinke drive. Onze job is ook één en al emotie. Ik vind het heel mooi om dat bij hem te zien, maar tegelijk denk ik: hij hangt eraan. Je scheert soms hoge toppen en de volgende dag zit je in zak en as. Het is niet de simpelste weg in het leven, maar ik zie ook dat hij geen andere optie heeft.”Santos: “Die hebben me nooit echt geraakt. Op mijn 11de deed ik mee aan The ­Voice Kids, en toen ik uitgeschakeld werd, deed dat me weinig. Ik dacht vooral: ik heb het toch maar mooi meegemaakt. Ik weet dat ik nog alle tijd van de wereld heb.”Embrechts: “Ik was zó ongerust toen hij eraan meedeed. Hij was nog klein en fragiel, maar hij zei: ‘Ik wil het proberen en aan de wereld laten zien dat ik van muziek hou.’ Daar had ik weinig tegen in te brengen.“Ik heb ook veel van hem geleerd: ik ben zelf veel meer een pleaser, terwijl hij daar zo goed als geen last van heeft. Da’s een grote kracht, want iedereen heeft vandaag zo snel zijn oordeel klaar. Maar het glijdt van hem af als water van een eend.”Santos: “In de lagere school en de eerste jaren van het middelbaar had ik nog geen vaste vriendengroep...”Embrechts: “Je werd gewoon gepest.”Santos: “...maar in het vierde middelbaar leerde ik enkele mensen kennen die heel goede vrienden zijn geworden. Ze waren net als ik meer op zichzelf gericht en stuk voor stuk gepassioneerd bezig. Ze focusten zich daarop in plaats van op, euh, puberale zaken. Zij hebben me veel zelfvertrouwen gegeven.”Ook zelf nummers schrijven heeft me veel bijgebracht. In het begin deed ik dat vooral voor de fun, maar het is snel een uitlaatklep geworden. Ik kan er mijn gevoelens en gedachten in kwijt. Dat heeft me geholpen om sterker in mijn schoenen te staan.”Embrechts: “Ik vind het knap dat hij dat kan. Mij heeft het jaren gekost voor ik durfde te zeggen: ik kan iets. Ik was altijd geneigd om mijn talenten te minimaliseren, zodat ik zeker niet arrogant gevonden zou worden. Ik zeg dat ook vaak tegen hem: ‘Let op dat ze je niet te arrogant vinden.’ Maar...”Santos: “Ik ben gewoon goed in wat ik doe, dus ik mag dat zeggen (lacht).”Santos: “Nee, maar door zijn dood besefte ik voor het eerst dat het leven van een muzikant niet alleen glitter en glamour is. Veel artiesten sterven jong, maar ik kan me niet voorstellen dat ik in de komende tien jaar zou sterven.”Embrechts: “Liever niet (lacht). Ik ben om die reden ook wel blij dat hij is gestopt met dj’en. Met alle respect voor dj’s, maar een zanger moet toch meer naar zijn lichaam luisteren. Als je live moet zingen, kun je niet nachtenlang op stap gaan. Daarnaast vind ik de muziek die hij nu maakt veel aangenamer om naar te luisteren. Van zijn 8ste tot zijn 11de heeft hij alleen maar naar Skrillex (Amerikaanse producer, red.) geluisterd. Gruwelijke muziek, ik werd er bij momenten gek van.”Embrechts: “Ik doe geen grote ontdekkingen, maar ik vind het wel leuk dat ik aan zijn muziek kan horen hoe het met hem gaat. Veel van zijn songs gaan over de afgesprongen relatie met zijn eerste lief. Ik ben zo blij dat hij dat ergens in kwijt kon en het verlies, de boosheid en het afscheid in zijn nummers heeft kunnen steken. Mijn moeder belt me wel soms ongerust als ze een nummer van Luis Oscar heeft gehoord: ‘Zeg, Tine, hij is toch niet depressief? Moet ik mij zorgen maken?’ (lacht)”Santos: “Nog niet, maar ik wil die wel graag zien.”Embrechts (pruilt): “Mijn kinderen kijken nooit naar mijn programma’s.”Santos: “Da’s niet waar. Ik heb alle sketches van de zatte madammen in De ideale wereld gezien.”Embrechts: “Omdat die maar drie minuten duren.”Embrechts: “Ik heb een heel fijne jeugd gehad en mijn ouders vormen nog altijd een mooi koppel, maar ik miste openheid en kwetsbaarheid bij hen. Ze lieten het nooit zien als ze eens een slechte dag hadden of als er iets tegenzat. Toen ik zelf kinderen had, vond ik het lastig dat niet altijd alles perfect was. Ik heb er lang van afgezien dat ik ze geen even idyllische jeugd heb kunnen geven.“Zelf heb ik me wel altijd kwetsbaar getoond, en af en toe kon ik ook niet anders. Nadat ik gescheiden was, had ik het soms erg moeilijk. Ik wilde hen niet te veel belasten, maar ze mochten wel weten dat het in het leven niet altijd over rozen gaat. Een kind mag weten dat een ouder ook maar gewoon een mens is die fouten maakt. Wij doen ook maar wat. Het kan bevrijdend zijn om dat in te zien.”Embrechts: “Misschien – ik zeg dat overigens in alle liefde, want het zijn twee schatten van mensen – maar zij hebben zelf nooit met hun ouders over gevoelens of relaties gepraat.“Nu, Luis Oscar hoeft niet alles met mij te delen, maar ik wil hem wel het gevoel geven dat hij dat kan als hij het wil. Ook als het niet goed gaat of hij het even niet meer weet.”Santos: “Ik kan goed met mijn mama praten, ja. Met mijn papa ook trouwens. En zelfs met Laurent (Bailleul, de partner van Tine, red.).”Laurent Bailleul (komt net voorbij): “Zélfs?”Embrechts: “Jij mag je niet moeien. Jij bent hier niet.”Santos: “Ik heb niet het gevoel dat ik me sterk moet houden of zo. Ik weet gewoon dat mama het beste met mij voorheeft. Als ik goed nieuws heb, bel ik altijd eerst naar mijn mama of papa. En als er ooit slecht nieuws komt, zou ik ook eerst naar hen bellen.”Embrechts: “Nee, bel dan maar naar iemand anders (lacht).”Embrechts (lacht): “Dat was in de ­coronaperiode.”Santos: “We hebben wel even moeten zoeken naar series die we samen konden bekijken.”Santos (lacht): “Tja, ik weet ook niet waarom.”Embrechts: “Het is gewoon een goede serie. Maar Emilio is na de eerste aflevering weggelopen: ‘Dit wil ik nooit meer met jullie zien!’ Bij de tweede aflevering kwam hij er wel weer bij zitten.“Trouwens, té open zou ik pas zijn als ik bij mijn kinderen zou informeren naar hoe de seks gisteren was.”Santos: “Ik wil haar graag trots maken, ja. Een kind wil sowieso dat zijn ouders trots zijn. Wij hebben onlangs veel gesprekken gevoerd over stoppen met studeren, zelfstandig worden en het onzekere muzikantenbestaan. Dan is het leuk als ik kan tonen dat het me ondanks de moeilijkheden toch aan het lukken is, omdat ik weet dat mama daar bezorgd over is.”Embrechts: “Ik ben niet ongerust. Ik wil hem alleen op de gevaren en de valkuilen wijzen.”Embrechts: “Nee, maar ik kan alles nog vanaf de eerste rij volgen. Ik vind het heerlijk dat hij zijn wereld naar huis brengt en hier met Laura Tesoro of Francisco Schuster zit te werken.“Ik ben blij dat ik hem zelfstandig zie worden, want ik heb twee kleine kindjes die veel tijd en energie vragen. Ook heerlijk, maar ­dankzij mijn oudste zonen weet ik nu dat uit die opvoeding een prachtige jongvolwassen man voortkomt. Dat geeft veel voldoening.”Santos: “Ik denk het niet. Ik ben nooit een moeilijke puber geweest en heb nooit redenen gehad om me tegen hen af te zetten. Ze helpen me vooral op mijn eigen benen te staan.”Embrechts: “Waarom gaan pubers puberen? Eén van de ­redenen is dat ze weinig begrip ervaren. Ik denk dat ik altijd begripvol ben geweest. Natuurlijk was ik bezorgd over de impact van mijn scheiding op hen, maar ook daar heeft Luis Oscar heel goed op gereageerd. Toen ik hem vertelde dat zijn papa en ik niet meer samen waren, antwoordde hij: ‘Oké, dat is jullie leven. Ik heb mijn eigen leven.’”Santos: “Ja, graag. Ik zeg niet dat het mijn grote levensdoel is, maar het is wel van het mooiste dat je kan overkomen in het leven. Mama en Laurent hebben samen twee kindjes en...”Santos: “Nee, integendeel.”Embrechts: “Blij dat je dat zegt, want jij kunt er ook niet naast kijken dat het soms kleine monstertjes zijn die elkaar enthousiast de hersens inslaan (lacht). Of dat opvoeden heel vermoeiend kan zijn. Nu ook weer: wij slapen al drie weken amper omdat onze jongste nachtangst heeft. Ik zou denken dat dat je afschrikt.”Santos: “Nee, hoor. Het heeft wel iets, zo’n miniversie van jezelf op de wereld zetten.”Santos: “Ik kan niet met­een iets bedenken.”Embrechts: “Dat weet je ook pas als je zelf kinderen hebt. Dan word je in één klap geconfronteerd met alles wat je wel en niet hebt meegekregen. Ik kijk er nu al naar uit om over twintig jaar zo’n wandeling te maken met mijn kinderen, als ik met mijn vader heb gemaakt, want uiteraard heb ook ik één en ander niet goed gedaan. Ik ben allesbehalve de perfecte ouder, maar dat zal ik dan wel te horen krijgen, zeker? (lacht)”© Humo",2023-08-03T10:00:18+0200,NL
0,https://www.demorgen.be/niet-te-missen/blijkbaar-maak-ik-sommige-mensen-boos-door-over-mijn-ziekte-te-praten-de-12-best-gelezen-interviews-van-juli~beaf4321/,‘Blijkbaar maak ik sommige mensen boos door over mijn ziekte te praten’: de 12 best gelezen interviews van juli,"Wat gebeurt er als het weer niet meezit? Dan kruipt u nog meer dan anders in de krantenkoppen. Komkommertijd of niet. We verzamelden de best gelezen interviews van juli, die u - in afwachting op toch enkele zonnestralen - nu kunt lezen.Ook deze festivalzomer huppelt Michèle Cuvelier (31) voor StuBru en Canvas tussen moshpit en backstage. Zelf heeft ze een ­woelig jaar achter de rug. ‘Ik ben op veel gebotst. Gelukkig heb ik wat meer grip op de zaak gekregen.’Hij blijft het een ongelijke strijd vinden, die Oekraïne niet kan volhouden. Derk Sauer, de Nederlandse uitgever van The Moscow Times, is pessimistisch over de oorlog. ‘En de rode lijn, die schuift.’Zijn dochters mogen geen TikTok-account aanmaken en als er ongure types op straat rondhangen, moeten we die aanspreken. ­Actie!, roept professor Jonathan Holslag (42), anders dreigt er een clash of civilizations. ‘We zijn koopjunkies die aan het infuus hangen.’Hij is een intellectueel die al te zelden opduikt in het debat. Zijn nieuwe boek Scepsis, over ondergangsdenken, is een mooie kapstok om dat nog eens te doen. Historicus Olivier Boehme over oorlog, pandemie en gevaarlijke politici. ‘Het regent in onze geesten.’Voor journalisten als Riadh Bahri was Martine Tanghe niet alleen een groot voorbeeld, maar ook een warme collega. Bahri en Tanghe hielden na haar pensioen nog contact. Ze keerde voor hem zelfs nog één keer terug naar de studio van Het journaal. ‘Haar goedkeuring was belangrijker dan een compliment van je baas.’Op de drempel van zijn 65ste verjaardag heeft Tom Lanoye de politieke querulant in zichzelf nog eens geactiveerd. In Woke is het nieuwe Marrakech-pact tackelt hij Bart De Wever en zijn Vlaams-nationalistische kerk. ‘De canon is een typisch Belgische compromistekst.’‘Vier maanden geleden zag mijn leven er helemaal anders uit.’ VS-correspondent Björn Soenens (55) herstelt van longkanker. Psychiater Dirk De Wachter polst naar zijn mentale gezondheid. ‘Mijn geloof in de mensheid heeft een enorme boost gekregen.’In het echte leven wordt Frances Lefebure (34) na de zomer moeder van een zoon. In het tweede seizoen van F*** You Very, Very Much krijgt haar personage dan weer levensbedreigend nieuws. ‘Tijdens de scènes over kanker heb ik niet aan mama gedacht.’We zijn allemaal iemands kind, dus kunnen we onze vader en moeder maar beter zorgvuldig kiezen, luidt de boutade. Een zomer lang spreken we ouders en kinderen bij wie die keuze enigszins gunstig heeft uitgepakt, over in de voetsporen treden dan wel eigen paden bewandelen, en over de lusten en lasten van een luisterrijke familienaam zoals pakweg Merckx. Eddy (78) en Axel (50) weten er alles van.‘Jacotte is misschien niet de weervrouw die we zochten, maar wel de weervrouw die we nodig hadden’, zo filosofeerde een TikTok-gebruiker over de nieuwste aanwinst van de VRT. Het vat Jacotte Brokken (30) mooi samen: ze voelt als de toekomst, met haar uitgekiende mix van gortdroge wetenschap en bubbelende creativiteit in een hip socialmediajasje. Tussen het presenteren van twee weerberichten door vertelt ze hoe ze, sinds haar eerste weerbericht op 3 april, de voorbije maanden heeft beleefd. ‘Soms moet ik even stilstaan om te beseffen: ik kom op tv en op de radio. Crazy!’Frans Grapperhaus (59) heeft het soort stem waar een mens rustig van wordt. Met een zachte Hollandse g, die hij na 20 jaar in Gent nog niet kwijt is, praat hij meer dan twee uur lang over zijn leven als muzikant, zijn passie voor boten, een donkere bladzijde in de geschiedenis en over hoe hij halsoverkop verliefd werd op Maaike Cafmeyer (50). ‘De zaak-Bart De Pauw was voor mij niet nieuw, ik was al samen met Maaike toen het gebeurde.’De oudste heeft het hart op de tong, de jongste wikt en weegt haar woorden zorgvuldig. Podiumbeesten Els Dottermans (59) en Anna Franziska Jäger (26) over hun vak, de liefde voor de kunsten en over een veranderend theaterbestel. ‘Het is alleen maar gezond dat een nieuwe generatie zich afzet tegen het verleden.’",2023-08-03T09:51:49+0200,NL
0,https://www.demorgen.be/snelnieuws/amerikanen-milder-over-trumps-rol-in-bestorming-capitool-oud-president-loopt-uit-in-peilingen~bb829d1a/,"Amerikanen milder over Trumps rol in bestorming Capitool, oud-president loopt uit in peilingen","Amerikanen zijn Donald Trump na verloop van tijd minder verantwoordelijk gaan houden voor de Capitoolbestorming in 2021. Ondanks drie strafrechtelijke vervolgingen staat de oud-president er ook beter voor in de peilingen dan aan het begin van dit jaar.Amerikanen zijn diep verdeeld over de vraag hoeveel verantwoordelijkheid Donald Trump draagt voor de bestorming van het Capitool, op 6 januari 2021. Ruim 40 procent vindt dat hij veel schuld heeft aan de rellen, maar volgens een derde treft hem geen blaam.Dat blijkt uit een peiling van het Pew Research Center, dat Amerikanen vlak na de bestorming vroeg naar de rol van Trump en een jaar later nog eens. Opvallend is dat de ondervraagden milder zijn gaan denken over de aansprakelijkheid van de oud-president. Vlak na de rellen vond nog meer dan de helft dat Trump veel verantwoordelijkheid droeg.De afname is niet alleen zichtbaar bij aanhangers van Trumps Republikeinse Partij, ook Democraten dichten Trump inmiddels minder verantwoordelijkheid toe. Toch vindt nog altijd 70 procent van Democratische kiezers dat Trump in hoge mate aansprakelijk is, onder Republikeinen is dat 10 procent.Ondanks de aankondiging van drie strafzaken in de tussentijd geniet Donald Trump meer populariteit onder Republikeinse kiezers dan aan het begin van dit jaar. 53 procent van de kiezers in de Republikeinse voorverkiezingen zou momenteel zijn stem op Trump uitbrengen, volgens de Amerikaanse website FiveThirtyEight, die verschillende grote peilingen bundelt. Daarmee heeft Trump een ruime voorsprong op Ron DeSantis, die wordt gepeild op 16 procent. In januari zat de gouverneur van Florida de oud-president nog op de hielen. Toen koos 43 procent voor Trump en 37 procent voor DeSantis.Samen met Donald Trump zijn nog ruim duizend Amerikanen aangeklaagd voor betrokkenheid bij de Capitool-bestorming. Het onderzoek naar de gebeurtenissen in 2021 is het grootste strafonderzoek in de geschiedenis van de Verenigde Staten.De FBI gaat uit van zo’n tweeduizend betrokkenen. Tot dusver zijn er volgens de Amerikaanse nieuwszender NPR 1.093 personen aangeklaagd, van wie het grootste deel voor huisvredebreuk in een overheidsgebouw. Zeker een kwart wordt verdacht van geweld tegen agenten en beveiligers, en het verstoren van de verkiezingsuitslag.629 verdachten hebben al schuld bekend volgens NPR. In het Amerikaanse rechtssysteem volgt dan doorgaans geen rechtszaak, maar een directe veroordeling. Een deel wacht hier nog op. Tegen 129 ontkenners is al een rechtszaak gevoerd. Twee derde werd daarin volledig schuldig bevonden. Voor slechts twee personen volgde vrijspraak. In totaal zijn er 586 verdachten veroordeeld, waarvan tweederde tot een gevangenisstraf.",2023-08-03T09:16:05+0200,NL
0,https://www.demorgen.be/snelnieuws/singapore-executeert-derde-gevangene-in-tien-dagen-tijd-wegens-drugssmokkel~bb18705d/,Singapore executeert derde gevangene in tien dagen tijd wegens drugssmokkel,"Een 39-jarige man die was veroordeeld voor heroïnehandel is donderdag in Singapore opgehangen. Het is de derde gevangene in tien dagen die in de Aziatische stadstaat werd terechtgesteld wegens drugssmokkel.Mohamed Shalleh Adul Latiff werd in 2019 ter dood veroordeeld voor het bezit van circa 55 gram heroïne “met het oog op handel”. Volgens gerechtelijke documenten beweerde de in 2016 gearresteerde Singaporese chauffeur-bezorger dat hij dacht dat hij smokkelsigaretten vervoerde namens een vriend aan wie hij geld schuldig was. Zijn beroep werd in 2022 verworpen. Volgens de antidrugsdienst van het land was de hoeveelheid gesmokkelde heroïne “genoeg om te voorzien in de verslaving van ongeveer 640 drugsgebruikers in een week” en verdiende de man dus de zwaarst mogelijke straf.Hij is de zestiende persoon die wegens drugssmokkel ter dood is veroordeeld sinds de regering van Singapore in maart 2022 de executies hervatte, na een onderbreking van twee jaar tijdens de coronapandemie. Sinds begin dit jaar gaat het om de vijfde gedetineerde die is geëxecuteerd.Vrijdag executeerde Singapore voor het eerst in bijna 20 jaar een vrouw. De 45-jarige veroordeelde werd in 2018 veroordeeld voor het verhandelen van 30,72 gram heroïne.De stadstaat, een bloeiend financieel centrum, heeft een van de meest repressieve drugswetten ter wereld. Ze voorzien in de doodstraf voor het verhandelen van meer dan 15 gram heroïne of 500 gram cannabis. Ondanks internationaal protest van mensenrechtengroepen en de Verenigde Naties weigert Singapore om zijn strafwetboek aan te passen. Volgens critici blijven de bazen van de drugskartels buiten schot en worden enkel koeriers en handelaars op de onderste trede van de piramide buitenproportioneel gestraft. Vaak gaat het om kwetsbare mensen uit gemarginaliseerde milieus.",2023-08-03T08:25:55+0200,NL
0,https://www.demorgen.be/snelnieuws/meer-dan-helft-dodelijke-ongevallen-op-snelwegen-gebeuren-in-omgeving-van-op-en-afritten~ba87fc4c/,Meer dan helft dodelijke ongevallen op snelwegen gebeuren in omgeving van op- en afritten,"Op- en afritten van snelwegen zijn bijzonder risicovol: in de periode 2021-2022 vond meer dan een op de twee dodelijke ongevallen daar plaats. En een op de tien verkeersdoden op de snelweg was een voetganger. Dat blijkt uit een nieuwe studie van verkeersinstituut Vias.Vias onderzocht alle dodelijke ongevallen op snelwegen in die twee jaar. In België wordt meer dan een derde (38 procent) van alle voertuigkilometers op de autosnelwegen afgelegd. Het risico op een ongeval is er kleiner dan op andere delen van het wegennet, maar de ernst van de ongevallen is wel hoger. Vias stelde 31 doden per 1.000 letselongevallen vast. Dat is drie à vier keer meer dan in een bebouwde kom (9 doden per 1.000 letselongevallen).Vias onderzocht 151 dodelijke snelwegongevallen, daarbij waren 483 mensen betrokken. Liefst 10 procent van de dodelijke ongevallen gebeurde op een op- of afrit en meer dan vier dodelijke ongevallen op tien (44 procent) vonden plaats in de onmiddellijke omgeving (500 meter) ervan. In totaal vond dus meer dan een dodelijk ongeval op twee (54 procent) plaats op of nabij een op- of afrit.Vias stelde ook vast dat een weggebruiker op tien die om het leven kwam bij een ongeval op een autosnelweg een voetganger was. Als er zich een ongeval voordeed met een kwetsbare weggebruiker was het overlijdensrisico zeer groot: 29 procent van de voetgangers overleed. 34 procent van de dodelijke ongevallen vond bovendien plaats wanneer het donker was.Van 2013 tot 2022 vielen er gemiddeld 56 doden per 100 kilometer autosnelweg. Na Brussel situeert het grootste gevaar zich op Oost-Vlaamse snelwegen.Deze statistische analyse toont volgens Vias aan waar het gevaar op snelwegen zich situeert. “Het gaat om plekken waar weggebruikers met elkaar interageren of plotseling van richting moeten veranderen, zoals op verkeerswisselaars of op- en afritten. Ook scherpe bochten brengen het nodige risico met zich mee”, aldus Vias.Het verkeersinstituut stelt voor om aan drukke op- of afritten een volle witte lijn aan te brengen tussen de eerste en tweede rijstrook. Zo worden bestuurders ontmoedigd om op het laatste moment af te slaan of van richting te veranderen.",2023-08-03T07:45:37+0200,NL
0,https://www.demorgen.be/snelnieuws/gif-in-elke-trek-canada-zet-afschrikwekkende-teksten-op-de-sigaretten-zelf~bc2cfd92/,‘Gif in elke trek’: Canada zet afschrikwekkende teksten op de sigaretten zelf,"‘Vergif in elk trekje’ en ‘sigaretten veroorzaken kanker’, het zijn maar enkele van de waarschuwingen die vanaf nu in Canada op elke sigaret en kleine sigaren zullen staan. Het gaat om een wereldprimeur.De waarschuwingen zullen te zien zijn aan de onderkant van elke sigaret, ter hoogte van de filter. “Ze zullen praktisch onvermijdelijk zijn en een treffende herinnering vormen aan de gevolgen van roken voor de gezondheid”, verklaarde Carolyn Bennett, toenmalig minister van Geestelijke Gezondheid en Verslaving, toen de regelgeving eind mei werd aangekondigd. De nieuwe regels zijn vanaf vandaag/dinsdag officieel van kracht, maar fabrikanten krijgen nog wel een aantal maanden de tijd om hun verpakkingen aan te passen.Het doel van de maatregel is om de tabaksconsumptie te verminderen, die volgens de autoriteiten zowat 48.000 doden per jaar veroorzaakt. De Canadese regering zegt te hebben gemerkt dat sommige jongeren, die bijzonder vatbaar zijn voor tabaksverslaving, beginnen met roken nadat ze een enkele sigaret hebben gekregen in plaats van een pakje met gezondheidswaarschuwingen.In 2000 was Canada ook al het eerste land dat waarschuwingen met afbeeldingen op pakjes voorschreef, waaronder gruwelijke afbeeldingen van harten en longen, om mensen bewuster te maken van de gezondheidsrisico’s van roken.",2023-08-03T07:28:06+0200,NL
0,https://www.demorgen.be/snelnieuws/druilerige-dag-met-regen-kans-op-onweer-en-felle-rukwinden-maar-er-lijkt-beterschap-op-komst~b4d9103e/,"Druilerige dag met regen, kans op onweer en felle rukwinden, maar er lijkt beterschap op komst","Er is vandaag veel bewolking met buien, met ook kans op onweer en rukwinden tot 70 kilometer per uur. Nog tot 9 uur deze ochtend is in het hele land een code geel voor onweer van kracht, in de provincie Luxemburg geldt tot die tijd ook een code geel voor regen. Vanaf midden volgende week zou er beterschap in het weerbeeld komen.Rond de middag is het tijdelijk droger in het westen en centrum, maar in de namiddag trekken opnieuw buien over het land. Het kwik stijgt ondertussen tot 14 graden in de Hoge Venen, 18 graden aan zee en 20 graden elders. Dat zegt het KMI.‘s Avonds vallen vooral ten zuiden van Samber en Maas nog enkele laatste buien. Op andere plaatsen blijft het de hele nacht droog met afwisselend wolkenvelden en opklaringen. De minima liggen tussen 10 en 16 graden.Vrijdag begint de dag met ochtendgrijs in de Ardennen, terwijl er op de meeste andere plaatsen mooie opklaringen zijn. Geleidelijk komen er buien tot ontwikkeling, die lokaal vrij fel kunnen worden met veel neerslag en kans op onweer. De maxima liggen tussen 15 graden in de Hoge Venen en 20 graden in het binnenland. De wind is eerst zwak uit zuidwest tot west en wordt later matig uit noordwest.Het weekeinde brengt geen respijt: veel wolken, regen en buien. Het wordt ook nog wat frisser met temperaturen tot maximaal 18 graden. Zondagnamiddag zijn wordt het wel wat droger vanaf het westen, met brede opklaringen.Maandag wisselen wolken en opklaringen elkaar af. De buienkans is dan wat kleiner, maar het blijft fris met maxima tot 19 graden. Dinsdag stijgt de regenkans weer en blijven de maxima rond de 19 graden liggen. Woensdag zou het droger moeten worden, terwijl het kwik weer richting de 20 graden zou klimmen.Dankzij stijgende luchtdruk zouden we daarna rustiger en droger weer moeten krijgen met af en toe zon, denkt het KMI. De temperaturen zouden naar normale waarden voor de tijd van het jaar klimmen: tussen 22 en 25 graden in het centrum.",2023-08-03T07:02:17+0200,NL
0,https://www.demorgen.be/nieuws/kredietbeoordelaar-vindt-de-vs-geen-ultraveilige-belegging-meer-wat-betekent-dat-voor-de-markt~b9daf911/,Kredietbeoordelaar vindt de VS geen ‘ultraveilige’ belegging meer: wat betekent dat voor de markt?,"Kredietbeoordelaar Fitch heeft zijn inschatting van de kredietwaardigheid van Amerika naar beneden bijgesteld, vanwege ‘erosie van bestuur’ en ‘politieke patstellingen’ over het schuldenplafond. Vijf vragen over de reden en de gevolgen.De Verenigde Staten krijgen niet langer het etiket van ultraveilige belegging. De kredietbeoordelaar Fitch heeft de zogenoemde rating met één trapje verlaagd, van AAA naar AA+. Geheel onverwacht is dat niet. Fitch had in mei al laten weten dat het een verlaging van de kredietscore overwoog. Op dat ogenblik waren politici in de VS nog volop verwikkeld in de strijd over het schuldenplafond, het maximumbedrag aan toegelaten overheidsschulden. Als dat niet tijdig zou worden opgetrokken, dreigde een van de rijkste landen ter wereld failliet te gaan. Eind mei bereikten de Democraten en Republikeinen alsnog een akkoord.Fitch betoogt dat er sprake is van “een erosie van bestuur”, als gevolg van ‘de herhaalde politieke patstellingen over de schuldenlimiet en lastminuteoplossingen”. Daarnaast verwacht het ratingbureau dat het begrotingstekort van de VS dit jaar oploopt tot 6,3 procent van het bruto binnenlands product (bbp), dat was vorig jaar 3,7 procent. De staatsschuld kan oplopen van 113 procent van het bbp dit jaar, tot meer dan 118 procent in 2025.Ratingbureaus maken een onafhankelijke inschatting van de financiële gezondheid van overheden en bedrijven die geld willen lenen, en dus van de kans dat beleggers die dat geld uitlenen, het ook zullen terugkrijgen. Ondernemingen moeten voor die analyse betalen, overheden niet. Hoe lager de rating, hoe lager de kredietwaardigheid en hoe hoger de rente die beleggers zullen eisen om geld te lenen. België heeft bij Fitch een rating van AA-.De Amerikaanse minister van Financiën Janet Yellen noemde de beslissing van Fitch “arbitrair” en “achterhaald”. “Dit verandert niet wat Amerikanen, beleggers, en mensen van over de hele wereld al weten”, zei ze, “namelijk dat onze overheidsobligaties ’s werelds veiligste en meest liquide belegging zijn, en dat de Amerikaanse economie fundamenteel sterk is.”Ook onderzoeksbureau Capital Economics vindt het een wat vreemde beslissing van Fitch. “De afwaardering komt op een moment dat de Amerikaanse economie lijkt te slagen in de schijnbaar onmogelijke truc om de inflatie terug te brengen naar het streefniveau zonder een recessie te veroorzaken”, schrijft het bureau in een notitie.Die zijn beperkt. AA+ wijst nog altijd op een heel laag risico op faillissement. De reactie op de financiële markten bleef daarom bescheiden, te meer omdat Fitch niet de eerste van de drie grote ratingbureaus is die de VS van hun hoogste kredietscore ontdoet. Dat deed Standard & Poor’s (S&P) namelijk al in 2011, toen ook al vanwege gehannes over het optrekken van het schuldenplafond. Bij Moody’s hebben de VS wel nog steeds de prestigieuze AAA-score.Een ratingverlaging hoeft niet noodzakelijk te betekenen dat beleggers het schuldpapier in kwestie in de ramsj doen. Toen S&P de rating van de VS omlaag deed, steeg de vraag van beleggers naar Amerikaanse overheidsschulden zelfs. Bij onrust gaan risicovolle beleggingen meestal in de uitverkoop, terwijl er een vlucht op gang komt naar de veiligste oorden. Dat was, en is nog altijd, bij uitstek Amerikaanse overheidsschuld. In 2011 staken de VS bovendien positief af tegen de eurozone, die toen midden in een schuldencrisis zat.Als ook Moody’s zou besluiten om de VS de allerhoogste rating te ontnemen, zullen er grotere gevolgen zijn voor de markt in Amerikaanse staatsobligaties. Fondsen met het mandaat om alleen te beleggen in effecten met een AAA-rating, zullen dat overheidspapier dan immers moeten verkopen.",2023-08-03T06:46:58+0200,NL
0,https://www.demorgen.be/snelnieuws/uitgebrand-vrachtschip-fremantle-highway-wordt-naar-haven-in-groningen-gesleept~b64a5701/,Uitgebrand vrachtschip Fremantle Highway wordt naar haven in Groningen gesleept,"Het autoschip Fremantle Highway, waarop vorige week een brand was uitgebroken, wordt naar de Eemshaven in Groningen gesleept. Op dit moment ligt het schip 16 kilometer ten noorden van de Waddeneileanden Schiermonnikoog en Ameland en het vertrek is donderdagochtend voorzien.Volgens Rijkswaterstaat (RWS) is de Groningse haven de meest geschikte plek vanwege de korte afstand (64 kilometer), de verslechterde weersomstandigheden, de aanwezige infrastructuur en de faciliteiten om het schip te bergen. “Door de sleepreis zo kort mogelijk te houden worden de risico’s beperkt.”Wanneer het schip vertrekt en aankomt is “sterk afhankelijk van weer, stroming en getij”. De situatie aan boord is stabiel, aldus RWS. Het grootste deel van het schip is geïnspecteerd en er zouden geen aanwijzingen zijn dat er nog brand is.Experts aan boord zullen tijdens de sleepreis het schip constant monitoren. De Fremantle wordt begeleid door een schip van de kustwacht en oliebestrijdingsschip Arca van Rijkswaterstaat.De brand op de Fremantle Highway brak vorige week dinsdag uit. Het schip was op weg van het Duitse Bremerhaven naar Port Said in Egypte. Aan boord zijn 3.783 auto’s, waarvan 498 elektrische wagens. Bij het incident kwam één bemanningslid om.",2023-08-03T06:42:00+0200,NL
0,https://www.demorgen.be/snelnieuws/verenigde-staten-roepen-deel-ambassadepersoneel-terug-uit-niger-coupleider-noemt-sancties-tegen-het-land-onrechtvaardig~ba413494/,"Verenigde Staten roepen deel ambassadepersoneel terug uit Niger, coupleider noemt sancties tegen het land onrechtvaardig","De Verenigde Staten roepen hun niet-essentiële personeel terug uit de ambassade van Niamey, in Niger. Dat maakte het Amerikaanse ministerie van Buitenlandse Zaken bekend, een week na de militaire staatsgreep in het Afrikaanse land. De ambassade blijft wel open.Het ministerie neemt de beslissing om het niet-essentiële ambassadepersoneel en hun gezinnen terug te halen, “uit grote voorzichtigheid”, zo luidt het. “We hebben ons reisadvies in die zin aangepast en Amerikaanse burgers geïnformeerd dat we door het verminderde personeel alleen noodhulp kunnen bieden aan Amerikaanse burgers in Niger.”De VS zeggen “diplomatiek betrokken te blijven op het hoogste niveau”. De pas aangestelde ambassadeur Kathleen FitzGibbon zal “snel” aankomen in Niamey, aldus het ministerie van Buitenlandse Zaken. Dat benadrukt dat de VS de coup in Niger afkeuren en de internationale partners steunen die ijveren voor een herstel van de grondwettelijke orde in het land.Dinsdag zei het Witte Huis nog dat er voorlopig geen direct gevaar was voor Amerikanen in Niger en dat de regering daarom nog niets aan hun aanwezigheid daar zou veranderen.Evacuatievluchten op initiatief van Frankrijk en Italië vertrokken dinsdagavond al uit Niger. Aan boord van de Italiaanse evacuatievlucht waren ook 21 Amerikanen, meldde het Italiaanse ministerie van Buitenlandse Zaken aan het Franse persbureau AFP. Ook aan boord van de Franse vluchten waren Amerikanen en ook een vijftiental Belgen.In Niger verdreef het leger vorige week woensdag de democratisch verkozen president Mohamed Bazoum van de macht. Generaal Abdourahamane Tchiani herhaalde woensdag dat die demarche nodig was gezien de verslechtering van de veiligheid in Niger, dat te maken heeft met jihadistisch geweld.De zelfverklaarde nieuwe leider van Niger stelde woensdag dat Frankrijk geen reden had zijn burgers op te halen uit het land. De Fransen in Niger hadden niets te vrezen, zo verklaarde Tchiani.Nigeria heeft intussen laten weten dat het is gestopt met het leveren van stroom aan buurland Niger. Dat zei het Nigerese transmissiebedrijf Nigelec woendag lokale tijd.Volgens Nigelec schortte Nigeria - de grootste economie van Afrika - de levering van elektriciteit dinsdag op. Het buurland voert zo ook economisch de druk op Niger op.Nigeria is lid van de Economische Gemeenschap van West-Afrikaanse Staten (Ecowas), die de coup in Niger streng heeft veroordeeld. De organisatie riep de putschisten zondag al op om de grondwettelijke orde te herstellen en Bazoum weer in zijn ambt te herstellen, en gaf ze daarvoor een week de tijd. De statengemeenschap sloot niet uit over te zullen gaan tot geweld.Woensdag begonnen de stafchefs van het leger van de Ecowas-landen aan een driedaags overleg over de situatie in Niger.Generaal Abdourahamane Tchiani, de zelfverklaarde nieuwe leider van Niger, heeft de sancties die de Ecowas-landen hebben ingesteld, “onrechtvaardig” genoemd. Dat deed hij woensdagavond tijdens een televisietoespraak.De militaire junta in Niger “verwerpt de sancties en weigert toe te geven aan eender welke dreiging”, aldus Tchiani. “We wijzen elke inmenging in binnenlandse aangelegenheden van Niger af.”Volgens Tchiani zijn de sancties “cynisch en onrechtvaardig” en zijn ze erop gericht om het leger en de bevolking van Niger te “vernederen”. Het doel van Ecowas is “de situatie onhoudbaar en het land onbestuurbaar te maken”, zei hij voorts. “Nergens in deze minachtende en oorlogszuchtige houding hebben de Ecowas-leiders rekening gehouden met de soevereiniteit van ons land.”",2023-08-03T06:23:00+0200,NL
0,https://www.demorgen.be/snelnieuws/transportsector-wil-opsplitsing-bpost-in-private-en-publieke-speler~bd2ce301c/,Transportsector wil opsplitsing bpost in private en publieke speler,"UPTR, de organisatie die de belangen van bedrijven in de transport- en logistieke sector behartigt, pleit voor de opsplitsing van bpost. Het postbedrijf zou moeten vervellen tot een publieke entiteit voor de universele dienstverlening, terwijl de logistieke en pakjesleveringsdiensten als een private speler verder zou moeten gaan. Dat bericht L’Echo vandaag.De sectorfederatie is vooral bezorgd om de plannen van bevoegd minister Petra De Sutter om een wettelijk minimumloon in te voeren voor pakketbezorgers. Dat zou volgens UPTR een duidelijk voordeel opleveren voor bpost.“Bpost betaalt lagere salarissen dan privébedrijven. De groep heeft een concurrentieel voordeel dat nog versterkt zou worden als het principe van een minimumloon in wet zou worden omgezet”, zegt secretaris-generaal van UPTR, Michaël Reul.Aangezien bpost ook andere voordelen geniet, zoals een btw-vrijstelling, zou de opsplitsing van de activiteiten en een privatisering van de ‘pakjestak’ een gelijker speelveld kunnen creëren, luidt het.",2023-08-03T05:37:00+0200,NL
0,https://www.demorgen.be/snelnieuws/nieuwkomers-zonder-diploma-moeten-voortaan-opleiding-voor-knelpuntberoep-volgen~b4417138/,Nieuwkomers zonder diploma moeten voortaan opleiding voor knelpuntberoep volgen,"Nieuwkomers zonder middelbaar diploma zullen voortaan een verplichte opleiding voor een knelpuntberoep moeten volgen. De Vlaamse regering heeft daarvoor het licht op groen gezet, zo staat vandaag in de kranten van Mediahuis.Het gaat om een voorstel van minister van Samenleven Bart Somers (Open Vld). Hij wil dat laaggeschoolde nieuwkomers aan de slag gaan als bijvoorbeeld vrachtwagenchauffeur, verpleegkundige of kinderoppas. Via opleidingen op de werkvloer moeten ze het vak leren. “Het is een soort van leerjobs”, zo zegt Somers onder andere in Het Nieuwsblad. “Je werkt, wordt betaald en verwerft ondertussen beroepscompetenties.”De leerjob voor laaggeschoolde nieuwkomers zal deel uitmaken van het inburgeringstraject. Daarin zitten nu al Nederlandse lessen, maatschappelijke oriëntatie, een verplichte inschrijving bij arbeidsbemiddelaar VDAB en het buddytraject. “Het is dus een verplichting”, zegt Somers. “Als een nieuwkomer na dat traject toch thuis wil blijven, dan kan dat op eigen kosten. Maar zo helpen we hen wel sneller op eigen benen te staan.”Volgens de jongste cijfers heeft 35 procent van de nieuwkomers geen diploma secundair onderwijs op zak. Vlaanderen slaagt er moeilijk in hen aan de slag te krijgen. Vandaag is slechts 17 procent van de laaggeschoolde vrouwen na twee jaar aan het werk. Voor de mannen ligt dat cijfer op 36 procent.",2023-08-03T04:53:00+0200,NL
0,https://www.demorgen.be/snelnieuws/steeds-meer-vlaamse-moeders-kiezen-om-met-borstvoeding-te-starten~b0348270/,Steeds meer Vlaamse moeders kiezen om met borstvoeding te starten,"Steeds meer kersverse moeders kiezen ervoor om hun baby tijdens de eerste 24 uur borstvoeding te geven. Dat blijkt uit nieuwe cijfers van het agentschap Opgroeien. In 2022 ging het om ruim 82 procent van de pas bevallen vrouwen in Vlaanderen.Het cijfer zit al jaren in een licht stijgende lijn. In 2021 ging het bijvoorbeeld om 81,6 procent van de moeders, in 2020 om 81,5 procent. In 2014 startte maar een dikke 76 procent van de pas bevallen vrouwen borstvoeding op.Het agentschap Opgroeien is tevreden met die toename, zegt woordvoerder Niels Heselmans. De eerste 24 uur in het leven van een kind noemt hij “cruciaal”. “Met borstvoeding geef je een kind de beste start. Die eerste moedermelk bevat veel eiwitten, vitamines en mineralen en zit barstensvol stoffen die je kind beschermen tegen infecties en die het eigen afweersysteem stimuleren”, licht Heselmans toe.Opgroeien ziet de borstvoeding wel afnemen naarmate de baby’s ouder worden. Op dag zes krijgt bijvoorbeeld nog maar 77,1 procent van hen volledig of aanvullende borstvoeding. Wanneer vrouwen weer aan het werk gaan, drie tot zes maanden na de geboorte, is dat nog 35 procent. Dat cijfer ligt bovendien iets lager dan in 2020, al was dat een coronajaar.Borstvoeding geven en werken is niet evident, maar kolven kan een oplossing bieden. Kind en Gezin lanceert nu onder de noemer #kolfgolf een campagne waarin aan moeders wordt gevraagd om hun kolfverhalen te delen op sociale media. “Zo willen we goede voorbeelden tonen om de overstap voor prille moeders naar het werkende leven vlotter te laten verlopen”, klinkt het.",2023-08-03T04:32:00+0200,NL
0,https://www.demorgen.be/sport/wk-voetbal-revelatie-zuid-afrika-in-achtste-finale-tegen-nederland~b41cd4e2/,WK voetbal: revelatie Zuid-Afrika in achtste finale tegen Nederland,"Zuid-Afrika heeft zich in groep G naast Zweden met een historische kwalificatie verzekerd van een plaats in de achtste finales van het WK vrouwenvoetbal in Australië en Nieuw-Zeeland.Zweden, dat voordien al zeker was van een plaats in de volgende ronde, haalde het in Hamilton tegen Argentinië met 2-0. Blomqvist (66.) en Rubensson (90.) op strafschop scoorden de Scandinavische goals.Zuid-Afrika versloeg Italië in Wellington na een spektakelstuk met 3-2.In de stand kroont Zweden zich tot groepswinnaar met het perfecte rapport van negen punten uit drie duels. Zuid-Afrika (4 punten) stoot als tweede door, voor pineut Italië (3 punten) en Argentinië (1 punt).De winst tegen Italië was voor de Zuid-Afrikaanse vrouwen, die bij hun eerste WK-deelname in 2019 hun drie groepsduels verloren, hun eerste WK-zege ooit. Ook de plaats in de achtste finales is een primeur.Groep G kruist in de achtste finales met groep E. Daarin kroonde Nederland zich ietwat verrassend voor de Verenigde Staten, de topfavorieten op eindwinst, tot groepswinnaar.",2023-08-03T03:00:49+0200,NL
0,https://www.demorgen.be/sport/gianluigi-buffon-45-zet-punt-achter-zijn-carriere~b0e5070b/,Gianluigi Buffon (45) zet punt achter zijn carrière,"Gianluigi Buffon heeft op 45-jarige leeftijd via sociale media laten weten dat hij op voetbalpensioen gaat. ‘Dat was het mensen! Jullie gaven mij alles. Ik gaf jullie alles. We deden het samen’, luidde het in zijn afscheidsboodschap op X.Het Italiaanse sluitstuk kan terugblikken op een rijkgevulde carrière. Voor Parma debuteerde Buffon in 1995 op 17-jarige leeftijd in de Serie A. Hij won met de club de UEFA Cup, de beker van Italië en de Italiaanse supercup in 1999. In 2001 trok hij naar Juventus, waar hij uitgroeide tot een monument. Hij werd in Turijn tien keer Italiaans kampioen en nog eens vijf keer Italiaans bekerwinnaar. Daarnaast plaatste hij er ook zes nationale supercups in de prijzenkast.Na een seizoen bij Paris Saint-Germain (2018-19) keerde hij met de Franse landstitel op zak terug naar de Oude Dame. Met 658 wedstrijden op de teller is hij de recordhouder in de Serie A.Verder schopte hij het met 176 caps tot recordinternational van de Italiaanse nationale ploeg. In 2006 kroonde hij zich op het WK in Duitsland tot wereldkampioen met de Squadra Azzurra door in de finale Frankrijk te verslaan na penalty’s. In 2012 volgde nog een verloren EK-finale tegen Spanje.Op persoonlijk vlak verzamelde hij negen nominaties voor de Gouden Bal, de jaarlijkse verkiezing voor de beste speler in een Europese clubcompetitie. Hij eindigde tweede in 2006 en vierde in 2017, het jaar waarin hij zich op 39-jarige leeftijd opwierp tot oudste speler in de geschiedenis om een Champions League-finale af te werken.",2023-08-03T03:00:49+0200,NL
0,https://www.demorgen.be/sport/nafi-thiam-twijfelt-over-wk-in-boedapest~b8654a67/,Nafi Thiam twijfelt over WK in Boedapest,"Nafi Thiam twijfelt of ze wel zal deelnemen aan het WK atletiek in Boedapest. De tweevoudige olympische kampioene heeft haar deelname nog niet bevestigd aan Belgian Athletics, zo liet de atletiekbond weten aan Belga.De achillespezen spelen Thiam al een tijdje parten. Ze sprak er in juni al over en in juli moest ze de Diamond League meetings van Monaco en Londen overslaan. Op het BK atletiek vertrok ze na de reeksen van de 100 meter horden naar huis zonder de finale te lopen en zonder de pers te woord te staan. Le Soir schreef eerder al dat er in het kamp Thiam twijfels zijn over WK-deelname, en nu bevestigt Belgian Athletics dus dat er nog geen beslissing is genomen over Boedapest. Wanneer die beslissing dan wel wordt genomen, is niet duidelijk.Thiam heeft in Boedapest haar titel van vorig jaar in Eugene te verdedigen. Ook in 2017 in Londen werd ze al eens wereldkampioen, dus zou hetin Boedapest haar derde wereldtitel kunnen worden.",2023-08-03T03:00:49+0200,NL
0,https://www.demorgen.be/sport/het-wk-parcours-doorgelicht-chaotische-omloop-biedt-kansen-voor-evenepoel-en-van-aert~b203e67b/,Het WK-parcours doorgelicht: chaotische omloop biedt kansen voor Evenepoel en Van Aert,"‘Very british’, dat WK-parcours in Glasgow. En toch ook ‘very belgian’. Verraderlijk, attractief, technisch, slopend, potentieel nerveus en chaotisch. Dit moet de Belgische speerpunten Remco Evenepoel en Wout van Aert wel liggen.Het startschot van het 90ste WK bij de Elite Mannen (271,1 km, het langste sinds Firenze 2013) weerklinkt zondag om 10 uur Belgische tijd - één uur vroeger in Schotland - in Edinburgh, aan het Holyrood Park tussen het Schots parlement en Holyroodhouse Palace.Na een lokaal défilé van 4,5 kilometer gaat het rustig richting Queensferry Crossing, een 2,7 kilometer lange verbindingsbrug over de Firth of Forth (estuarium waar de Noordzee overgaat in de rivier Forth) tussen Edinburgh en Fife.Dit is het moment voor wie mee wil in de vlucht van de dag. Want het parcours blijft een tijdlang aan de noordkant van de trechtermonding door de Lowlands glooien, zonder spectaculaire hindernissen. Met andere woorden: het gat op een wellicht nog sluimerend peloton is zo geslagen. Pas na een kilometer of vijftig wordt via de Clackmannanshire Bridge het water opnieuw overgestoken en dient het iets venijniger tweede deel van de aanloopfase zich aan.De weidse, idyllische landschappen, bezaaid met strobalen en grazende koeien, paarden, schapen en geiten rond het parcours vormen levende toeristische reclame voor Schotland. Gisteren weliswaar gehuld in grijze mistflarden en een grauw, druilerig wolkendek, wat het geheel een wat mistroostige aanblik schonk. Na bijna 70 kilometer gaat de weg een eerste keer echt hellen, al stellen de 4,4 kilometer aan gemiddeld 3,4% weinig voor.Net voorbij Fintry doemt Crow Road op, met z’n 5,8 kilometer aan gemiddeld 4% en piekjes tot 9% met voorsprong de langste klim op het traject. Zo komen we al snel aan 1.640 van de in totaal 3.570 hoogtemeters. Maar ook hier: peanuts voor ervaren, doorwinterde profs, zeker op het vlotbollende en op sommige plaatsen hernieuwde asfalt.Eén mogelijke invloedsfactor, ziet bondscoach Sven Vanthourenhout: “In de talrijke open vlaktes kan de wind een rol spelen en impact hebben op de grootte van de groep waarmee de lokale ronden worden aangesneden.” Wij voelden hem op verkenning alvast stevig blazen.Aan de kruising van Byres Road en Great George Street, na 119,8 kilometer, gaat de aanloop in lijn naadloos over in het ultratechnische stadscircuit: 14,3 kilometer lang, tien keer te ronden waarbij elke lus een hoogteverschil van 193 meter overwint. De passages door het Kelvingrove Park zijn opvallend smal. Development Coach Serge Pauwels had het bij de verkenning, begin mei, over “een geasfalteerd veldritparcours”.Door de area’s Hillhead, Woodlands en Garnethill heen leidt het parcours naar het commerciële hart en meest bruisende deel van de stad, waar het festival aan bochten - officieel 42, maar wij telden er een vijftigtal - zijn hoogtepunt bereikt. “Tien keer erger dan in Leuven 2021"", volgens Lotte Kopecky.Als de term ‘rollercoaster’ ergens terecht van toepassing is, dan hier. De heuvels zijn nooit meer dan een paar honderd meter lang en nooit heel steil, maar de aaneenschakeling kan voor chaos, nervositeit en ellende zorgen. Vanthourenhout: “Positionering wordt uiterst belangrijk.”Op een zucht van de finish: dé scherprechter in deze doldwaze finale. Vanop George Street draait de weg plots haaks naar rechts en is het best even schrikken. Montrose Street is amper 200 meter lang. Maar wel met een stijgingspercentage van 13%, zo vermeldt een bord aan de voet. Het roadbook houdt het op gemiddeld 7,7% en maximum 11,7%. Eens boven rest nog 1,5 kilometer tot de streep.Dit zijn cijfers waar Remco Evenepoel en Wout van Aert het toch aangenaam warm van krijgen. Vraag is of de helling lang en lastig genoeg zal zijn om met een allesbeslissende aanval in de laatste ronde het verschil te kunnen maken. Moeten ze hun bom niet wat vroeger droppen? Zodat de lijken, die er volgens Vanthourenhout absoluut zullen zijn eenmaal de 200 kilometergrens gesloopt, alvast uit de kast vallen. En de finale enkel nog met het kruim wordt betwist.In de ultieme slotfase schuilen er echter nog een paar giftige addertjes onder het gras. Namelijk vier bochten, waaronder twee chicanes. Zwaar afremmen is voor renners met regenboogambitie in die fase geen optie meer, het wordt op volle snelheid knallen tot de streep. Vooral de curve op het eind van de dalende North Hanover Street, aan de overzijde van de aankomststrook, oogt link.Zeker bij een nat wegdek - de voorspellingen variëren voorlopig tussen 40% en 80% regenkans - is het risico op een late schuiver reëel. De laatste 400 meter dwarsen nog even de afgesloten winkelpromenade Buchanan Street maar lopen voorts kaarsrecht tot George Square, het belangrijkste openbare plein van Glasgow.Is een groepssprint mogelijk? Sorry, Jasper Philipsen. Dat is geen optie op deze omloop, die nul controle en organisatie duldt. Het wordt proberen overleven voor de viervoudige ritwinnaar en groene trui van de Tour, waartoe hij zeker in staat moet worden geacht.Glasgow 2023 heeft in de eerste plaats een bepaald voorjaarsklassiekergehalte. Weliswaar met een atypisch slot, dat misschien nog meest aanleunt bij een zwakke versie van de Amstel Gold Race. En dus denken we toch vooral aan de explosiviteit en offensieve trefkracht van Van Aert en Evenepoel.“Sterke ploeg hebben jullie”, merkte een Nederlands-Limburgse WK-medewerker in het mediacentrum op. “Maar gaan ze zichzelf en elkaar niet in de voet schieten?” We mogen hopen van niet. JDK",2023-08-03T03:00:49+0200,NL
0,https://www.demorgen.be/podcasts/film-fest-gent-wordt-50-deze-podcast-gidst-u-door-een-halve-eeuw-geschiedenis-van-een-uniek-festival~b8ae7720/,Film Fest Gent wordt 50: deze podcast gidst u door een halve eeuw geschiedenis van een uniek festival,"Film Fest Gent blaast dit jaar 50 kaarsjes uit. In de podcastreeks ‘Sunset Confessions’ gidst filmkenner Ben Van Alboom je door een halve eeuw Gentse filmfestivalgeschiedenis - van de avontuurlijke beginjaren tot nu. Beluister de vijfdelige reeks vanaf half augustus via De Morgen.Vijftig jaar Film Fest Gent levert niet enkel een unieke filmcollectie op, maar ook een verzameling goeie verhalen. Ben Van Alboom gaat op zoek naar iedereen die mee Film Fest Gent-geschiedenis geschreven heeft: van zij die erbij waren in het begin tot zij die onmisbaar geworden zijn de laatste jaren. Onder meer filmjournalisten Roel Van Bambost en Patrick Duynslaegher, regisseurs Lukas Dhont en Stijn Coninx, actrice Natali Broods en historica Lies Van de Vijver schetsen mee aan dit wondermooie portret.Sunset Confessions is een podcast van Film Fest Gent in samenwerking met De Morgen. Vanaf half augustus te beluisteren via de website en app van De Morgen.",2023-08-03T03:00:49+0200,NL
0,https://www.demorgen.be/beter-leven/hoe-komt-het-dat-we-deze-zomer-minder-muggen-en-wespen-zien~b91c649a/,Hoe komt het dat we deze zomer minder muggen en wespen zien?,"Door eerst een kurkdroge junimaand en daarna een natte, winderige juli zoemen er deze zomer gevoelig minder muggen door de lucht. Ook wespen zullen ons dit jaar veel minder ‘lastigvallen’ dan anders.Er zijn opvallend minder muggen dan de voorbije zomer en dat hebben we te danken aan de kurkdroge junimaand. “Muggen hebben echt wel een aantal weken stilstaand water nodig om larven zich te laten ontwikkelen”, zegt entomoloog Peter Berx. “Door de hittegolf in juni droogden veel plassen op. Natuurlijk niet de vijvers en grotere waterpartijen, maar muggen houden zich vooral op in regentonnen, waterresten in verstopte dakgoten, emmers, schoteltjes onder de bloempotten en dat soort microvijvertjes. Die waren er dus in juni niet meer en daardoor is de muggenpopulatie deze zomer niet echt op toerental gekomen.”Water genoeg sinds juli, maar de vele regenbuien spoelen de muggenlarven niet zelden gewoon weg. “Warm en vochtig was de voorbije weken ideaal voor muggen, maar het regende en waaide gewoon te veel. Door de sterke wind konden muggen ook veel minder goed rondvliegen dan anders, want de beestjes wegen amper wat.”“Als je in het begin van de zomer een grote populatie hebt, kunnen ze zich nog flink vermeerderen”, zegt Berx. “Nu is de basis om voort te planten veel kleiner.”Bij het Koninklijk Belgisch Instituut voor Natuurwetenschappen houden ze data bij over muggen. “Maar de totale populatie in een land is niet te tellen”, zegt Wouter De Koninck. “In gunstige omstandigheden leeft een vrouwelijke mug maar een paar weken: twee bloedmaaltijden en twee keer eitjes leggen en dan is het gedaan.”Hij wijst wel op het belang van muggen. “Ze zijn niet populair bij de mens, maar de insecten en hun larven zijn een heel belangrijke schakel in ons ecosysteem. Ze zijn voeding voor heel wat andere insecten, kleine zoogdieren en vissen.”In Nederland wijt muggenprofessor Bart Knols daarom de terugval in de wespenpopulatie ook aan het feit dat er minder muggen zijn: minder voedsel dus voor de wespen en dat zorgt voor een watervaleffect. “Het zal wel een van de verklaringen zijn, maar zeker niet de hoofdoorzaak”, zegt Peter Berx. “Wespen zijn generalisten en die eten veel meer dan muggen. Dat er veel minder wespen zijn dan vorige zomers komt doordat het koude voorjaar hun ontwikkeling vertraagde. De koninginnen komen in het voorjaar uit hun winterslaap om een kolonie te stichten en als het dan een wat langere periode koud en nat is, duurt dat proces veel langer omdat ze minder goed kunnen foerageren in de regen.”",2023-08-03T03:00:49+0200,NL
0,https://www.demorgen.be/meningen/een-open-blik-behouden-blijkt-moeilijk-met-roesmiddelen-in-het-spel~b1dae87a/,Een open blik behouden blijkt moeilijk met roesmiddelen in het spel,"Jana Antonissen is columnist.Onlangs stond ik in een nachtclub voor de wc aan te schuiven toen een uit de kluiten gewassen kerel me aantikte.Of ik wat Miauw Miauw op zak had?De straatnaam voor designerdrug mefedron; een vervanger voor xtc die je als zogenaamde research chemical makkelijk online koopt.Ik bood hem in de plaats een slok wodka-soda aan.Hij bedankte vriendelijk doch beteuterd.“Mefi is mijn lievelings”, zuchtte de man. “Het werkt als vergrootglas: wat ik aantrekkelijk vind, wordt nog aantrekkelijker.”“Je zou ook kunnen zeggen dat het tunnelvisie geeft”, vervolgde hij terwijl hij me strak aankeek. “Met mefi zie ik helemaal geen vrouwen meer.”Drugs waren weer volop in het nieuws. Het gevaar van nieuwe synthetische stoffen en de Tomorrowland-doden riepen de gekende, maar nog steeds weinig gehoor vindende vraag op of ons drugsbeleid niet eens anders moet.Een open blik behouden blijkt moeilijk met roesmiddelen in het spel.Maar tunnelvisies – dat weet eigenlijk iedereen – geven vroeg of laat miserie.",2023-08-03T03:00:49+0200,NL
0,https://www.demorgen.be/nieuws/catch-fetiche-een-combinatie-van-wwe-magie-en-hulk-hogan~b7e97dc8/,"‘Catch fétiche’: een combinatie van WWE, magie en Hulk Hogan","‘Voodooworstelen’, dat is de vrije vertaling die Engelstaligen geven aan catch fétiche. Het is een in de Democratische Republiek Congo populaire sport die het midden houdt tussen het Amerikaanse WWE-worstelen en traditionele magie. Die combinatie van geweld, toneel en geloof is behoorlijk vreemd voor buitenstaanders, maar weet honderden en honderden Congolezen te begeesteren. Zeker in de hoofdstad Kinshasa heeft elke wijk zijn eigen worstelaar die aanbeden wordt. De eerste grote catch fétiche-ster was Edingwe Moto, algemeen erkend als grondlegger van de sport. De vonk die hem ertoe aanzette om te beginnen worstelen? De bekende Amerikaanse worstelaar Hulk Hogan zien op de televisie in de jaren 80.",2023-08-03T03:00:49+0200,NL
0,https://www.demorgen.be/nieuws/europese-landen-beginnen-met-evacuatie-van-hun-burgers-uit-niger-vijftien-belgen-overgevlogen~b2c29d1d/,"Europese landen beginnen met evacuatie van hun burgers uit Niger, vijftien Belgen overgevlogen","Europese landen zijn begonnen met het evacueren van hun landgenoten uit Niger, een week na de militaire coup. Drie militaire vluchten van Frankrijk en Italië brachten dinsdag 360 burgers uit diverse landen naar Parijs en Rome.De komende dagen zullen nog meer evacuaties plaatsvinden, onder andere uitgevoerd door Spanje. Op de luchthaven van de Nigerese hoofdstad Niamey hebben zich woensdag honderden burgers uit voornamelijk westerse landen verzameld om in veiligheid te worden gebracht.De operatie van Franse en Italiaanse militairen werd in gang gezet terwijl de dreiging toenam van een militaire interventie door Afrikaanse landen. Die landen hopen met een interventie een einde te maken aan de staatsgreep. De ministers van Defensie van Ecowas, een samenwerkingsverband van West-Afrikaanse landen, komen woensdag bijeen in Nigeria om de situatie in Niger te bespreken.De groep landen dreigde zondag met militaire actie als de afgezette president Mohamed Bazoum niet wordt vrijgelaten en in zijn functie wordt hersteld. De coupplegers weten echter nog van geen wijken. Bazoum, die maandag in zijn paleis bezoek kreeg van de president van Tsjaad, werd dinsdag een hart onder de riem gestoken door de Amerikaanse minister van Buitenlandse Zaken Antony Blinken.In Parijs landden twee toestellen met in totaal 262 passagiers, voornamelijk Fransen. Aan boord waren ook burgers uit België, Portugal, Libanon, Ethiopië en Niger. De Belgische minister van Buitenlandse Zaken Hadja Lahbib (MR) sprak haar ‘grote dank’ uit voor de evacuatie door Frankrijk van vijftien landgenoten. “De veiligheid van onze landgenoten is onze grootste bekommernis”, aldus Lahbib op Twitter.Met een Italiaans militair vliegtuig werden 99 burgers naar Rome gevlogen. Onder hen waren ook Amerikanen en andere buitenlanders. Frankrijk wilde afgelopen nacht met een derde vlucht nog meer burgers uit diverse landen in veiligheid brengen, maar deze werd geannuleerd. Verwacht wordt dat zij woensdag alsnog worden geëvacueerd. Frankrijk heeft troepen gelegerd in Niger, een voormalige Franse kolonie, die onder andere helpen bij de strijd tegen islamitische militanten gelieerd aan IS en Al Qaida.Meer buitenlanders zullen Niger de komende dagen proberen te verlaten, nu de militaire machthebbers de grenzen en het luchtverkeer met vijf omliggende landen weer hebben geopend. De junta besloot hier dinsdag toe. De grenzen zijn open naar de buurlanden Tsjaad, Algerije, Mali, Burkina Faso en Libië. Van deze landen steunen de militaire machthebbers in Burkina Faso en Mali openlijk de nieuwe machthebbers in Niger.Beide landen, evenals Guinee, hebben Frankrijk en Ecowas gewaarschuwd niet militair in te grijpen. Volgens Burkina Faso en Mali zal een militaire interventie neerkomen op een ‘oorlogsverklaring’. “Als iemand Niger durft binnen te vallen vanwege de militaire machtsovername, zullen we hen de oorlog verklaren en ons leger sturen om het land te verdedigen”, waarschuwde de militaire leider van Guinee, kolonel Mamady Doumbouya.Het zal echter moeten blijken of deze drie landen écht bereid zijn om de junta militair te hulp te komen als de Ecowas-landen met een interventiemacht zouden proberen Bazoum weer aan de macht te helpen. Het afgezette staatshoofd is door militairen van zijn presidentiële garde onder huisarrest geplaatst in het paleis.De Franse regering wilde dinsdag bevestigen noch ontkennen dat het toestemming van Bazoums regering had gekregen om de president te bevrijden. Frankrijk ging de afgelopen decennia over tot diverse militaire interventies in voormalige Afrikaanse koloniën. Als onderhandelingen tot niets leiden, zou Parijs deze klus mogelijk willen overlaten aan de Ecowas-landen. Zo kan Frankrijk de indruk vermijden dat het zich weer als een kolonisator gedraagt.Frankrijk moet ook rekening houden met anti-Franse sentimenten onder de bevolking van Niger, Mali en Burkina Faso. Zondag liep een demonstratie in Niamey, bedoeld als steunbetuiging aan de coupplegers, uit de hand toen de Franse ambassade werd aangevallen. Sinds de staatsgreep wordt tijdens demonstraties uitbundig met Russische vlaggen gezwaaid. De militaire autoriteiten in Burkina Faso en Mali hebben de banden aangeknoopt met Moskou en het Russische huurlingenleger Wagner.",2023-08-03T03:00:49+0200,NL
0,https://www.demorgen.be/nieuws/nooit-eerder-zoveel-vlamingen-met-twee-jobs-uiteraard-is-het-leuk-dat-dat-loon-niet-belast-wordt~b9b93c09/,Nooit eerder zoveel Vlamingen met twee jobs: ‘Uiteraard is het leuk dat dat loon niet belast wordt’,"Een recordaantal Vlamingen heeft een tweede baan: met 177.000 zijn ze inmiddels. Voor het extra geld, als welkome afwisseling, of gewoon om bezig te blijven. Drie noeste werkers vertellen waarom ze met één baan niet genoeg hebben.Je zou denken dat je na een hele dag op peuters letten in de crèche nog nét genoeg energie hebt om ’s avonds in de zetel te ploffen. Toch combineert Sander al tweeënhalf jaar zijn job als kinderbegeleider met een bijbaan in de horeca. Twee avonden per week staat hij in de keuken van een Gents restaurant.“Ik ben er beland omdat mijn voormalige huisgenoot daar werkte"", zegt Sander. “Het is nog altijd erg boeiend. Inmiddels ken ik het ander personeel en de baas goed. Als ik vrijdagavond in de keuken meedraai, gaan we erna vaak nog samen de stad in.”Bijbaantjes zijn in trek, blijkt uit cijfers die Vlaams Parlementslid Axel Ronse (N-VA) opvroeg bij Vlaams minister van Werk Jo Brouns (cd&v), waarover de kranten van Mediahuis berichtten. In de eerste drie maanden van het jaar hadden 177.000 Vlamingen een tweede job. Het wordt dan ook aangemoedigd door de regering. Wie bijvoorbeeld een flexi-job heeft bij de bakker, de cultuursector of de keuken van een restaurant, moet geen belastingen of sociale zekerheidsbijdragen betalen op dat loon.Dat maakt het voor heel wat mensen financieel interessant om er iets bij te doen. “Het financiële speelt zeker mee”, zegt Sander. “Ik heb een huis gekocht dat ik nu volledig aan het verbouwen ben. Dat wekelijks extraatje komt van pas.”Maar hij vindt er ook plezier in, geeft hij aan. “Ik zou het niet volhouden als ik de job niet graag deed. Koken is altijd een interesse geweest: ik heb nog een koksopleiding gevolgd in avondonderwijs. Dat ik door mijn bijbaan nog beter leer koken, maakt het alleen maar interessanter.”“Mensen zeggen me weleens: jij bent zoveel bezig met werken. Maar ik vind het prima zo. Ik ben jong en heb het gevoel dat ik het nu moet doen. En ik ben nu eenmaal graag druk bezig.” (lacht)De 27-jarige Annelies heeft een vaste job als logopedist in een dagcentrum voor kinderen met een mentale beperking. Daarnaast richtte ze een jaar geleden haar eigen logopedistenpraktijk op. “Dat is altijd een droom geweest, en voor mij is het een ideale combinatie. ’s Avonds heb ik na mijn gewone werk nog enkele afspraken, en ook woensdagnamiddag en zaterdagvoormiddag zit ik in mijn praktijk. Ik zie dat als de ideale manier om mijn kennis over logopedie te verbreden. Dingen die ik in mijn praktijk leer, kan ik meenemen naar het dagcentrum, en omgekeerd.”Uit gegevens van Statbel blijkt dat het grootste deel van de tweede jobs als zelfstandige wordt uitgevoerd – 63,7 procent om precies te zijn. De populairste sectoren daarvoor zijn de gezondheidszorg, maatschappelijke dienstverlening, het onderwijs en de groot- en kleinhandel.Voor Annelies blijft het overigens niet bij twee jobs. Sinds een vriendin van haar een koffiebar in Duffel opende, helpt ze daar mee op zondag. “Plezant, die afwisseling. Ik geniet van het sociaal contact met klanten, en het is natuurlijk een gelegenheid om met mijn vriendin wekelijks bij te praten.”Het betekent wel dat ze alleen weekavonden en zaterdagnamiddag vrij heeft. “Maar mijn work-lifebalans is nog altijd op orde”, vindt ze. “Ik probeer erover te waken dat ik nooit te lang werk, zodat ik ’s avonds nog kan afspreken. En ik heb de luxe dat ik kan kiezen wanneer ik in mijn eigen praktijk of in de koffiebar werk. Dus ja, ik kan nog steeds weekendjes plannen. Ik zie mijn vrienden nog genoeg, anders zouden ze het wel zeggen.” (lacht)“Zolang mijn lessenrooster dat toelaat, blijf ik wellicht deze bijbaan doen"", zegt Vincent. “Ik doe het graag, en het is een voordeel dat dat loon niet belast wordt. Die paar honderd euro per maand komt van pas voor werken in het huis of bepaalde extraatjes met het gezin. Eens je die extra inkomsten hebt, is het moeilijk om daar weer afstand van te nemen.”Vincent werkt al drie jaar als leerkracht Engels en lichamelijke opvoeding op een middelbare school. Tijdens vrije lesuren en op woensdagnamiddag staat hij in het magazijn van de Supra Bazar. Een job die hij vond via zijn vrouw, die in een interimkantoor werkt. “Ik zou het niet doen als ik daarvoor mijn kinderen naar de opvang mocht brengen. Maar aangezien mijn ouders op pensioen zijn, wilden ze zelf graag meer tijd met de kinderen doorbrengen. Dat kwam goed uit.”Het contrast tussen voor de klas staan en klanten helpen in een winkelketen vindt hij een meerwaarde. “In het magazijn kom je echt onder de mensen. En dan word ik eens door volwassenen omringd. Hoewel: in de schoolvakanties werken hier vaak leerlingen van mijn school op als jobstudent. De school is dus nooit ver weg.” (lacht)Vincent kan beide jobs combineren zonder avond- of weekendwerk te doen. Een must. “Ik wil naast mijn werk voldoende tijd overhouden voor mijn hobby’s, en om taxi te spelen voor mijn kinderen. Die tijd wil ik echt niet spenderen aan een extra job in het weekend.”",2023-08-03T03:00:48+0200,NL
0,https://www.demorgen.be/nieuws/de-politieke-zenuwachtigheid-rond-ineos-gaat-om-veel-meer-dan-een-ethaankraker~b3404302/,De politieke zenuwachtigheid rond Ineos gaat om veel meer dan één ethaankraker,"De Vlaamse regering plooit zich dubbel om Project One, de ethaankraker van chemiereus Ineos, alsnog uit het slop te trekken. Volgens Groen gaat de regering plat op de buik voor een rijke Brit. Maar volgens de regering gaat met het project een economisch belang gepaard gaat dat Ineos flink overstijgt.Een staatswaarborg van een half miljard euro, regeringsleiders en topministers die zich van hun vakantie haasten om op de koffie te komen. Het is niet iedereen gegeven, maar dus wel Jim Ratcliffe, de schatrijke topman van chemiereus Ineos. Ratcliffe wilde duidelijkheid over de toekomst van zijn bedrijf in de haven van Antwerpen, na de misgelopen vergunning voor Project One.Project One gaat in hoofdzaak om een gloednieuwe ethaankraker die Ineos wil neerpoten in de Antwerpse haven. Die kraker moet ethaan omzetten in ethyleen voor verdere verwerking in allerlei plastictoepassingen. Maar volgens de Raad voor Vergunningsbetwistingen is er te weinig zekerheid over de stikstofuitstoot van de kraker, en de impact op nabijgelegen natuurgebied.Duidelijkheid kreeg Ratcliffe tijdens zijn toponderhoud niet, maar wel de toezegging dat de overheid absoluut het project wil laten slagen. De bankgaranties ter waarde van 500 miljoen euro worden versneld ingezet, en de Vlaamse regering – of toch een deel ervan – schakelde een versnelling hoger om een stikstofdecreet goedgekeurd te krijgen.Het valt moeilijk te ontkennen: als Project One in de problemen komt, plooit het Vlaamse beleid zich dubbel. Groen vindt het een ware schande. Boeren en Vlaamse bedrijven verkeren al zo lang in onzekerheid door het stikstofprobleem, klinkt het bij de oppositiepartij – maar als een rijke Brit met de vingers knipt kan opeens veel meer.Wat heeft Ineos dan dat een ander niet heeft? Het korte antwoord: diepe, diepe zakken. Het conglomeraat draait een jaarlijkse omzet van zo’n 60 miljard euro. En voor Project One trekt het ook een aanzienlijk bedrag uit. Ineos maakt zich sterk dat er al een miljard euro ingepompt werd, maar in totaal gaat het om een investering van zo’n 4 miljard euro waarmee in de toekomst 450 jobs gecreëerd worden in Antwerpen. Dixit Ineos, weliswaar.Maar de politieke zenuwachtigheid gaat om veel meer dan één ethaankraker. Met het slagen van Project One is volgens de Vlaamse regering een enorm economisch belang gemoeid. De Antwerpse haven is de belangrijkste economische pool van het land, en herbergt de grootste chemiecluster van Europa. Vlaanderen wil dat alles absoluut overeind houden, en vreest dat dat lastig wordt wanneer grote industriële projecten in de toekomst met toenemende onzekerheid te kampen krijgen. Dan vallen investeringen stil, klinkt het.“Het is deel van onze politiek om dit soort bedrijven aan te moedigen hier te investeren, ja”, zegt een hoge politieke bron. “De haven van Antwerpen is onze belangrijkste economische draaischijf. Is het dan zo raar dat de premier en de minister-president daar even gaan uitleggen hoe de zaken ervoor staan? Dat is toch normaal?”Ook bij Essencia, de federatie van de chemiesector, wordt gewezen op het belang van dit dossier voor de toekomst van de haven. “Dit verhoogt de juridische onzekerheid van broodnodige investeringsprojecten en beschadigt de concurrentiepositie van de Antwerpse haven,” klonk het nadat de vergunning voor Project One vernietigd werd.Dat valt makkelijk af te doen als pr – Essencia is als belangenorganisatie in feite de spreekbuis van de industrie, die er uiteraard alle baat bij heeft dat vergunningen makkelijk afgeleverd worden. Toch is het de realiteit dat het stikstofdossier Vlaanderen voor een cruciale vraag stelt: welke plaats kan en mag de industrie hier nog innemen? En welke nieuwe projecten hebben hier kans op slagen?De vrees dat het arrest over Project One neerkomt op een vergunningenstop, zoals onder meer VOKA liet verstaan, is volgens experts onterecht. Maar de symboolwaarde is niet te onderschatten. Het geeft aan veel bedrijven het signaal dat investeren in Vlaanderen een risico is. En bedrijven die veel kapitaal willen investeren, zien liefst zo weinig mogelijk risico’s.Ratcliffe wil Project One niet eindeloos laten aanslepen. Hij heeft laten verstaan dat hij binnen vier maanden de doorstart wil maken met een vergunning op zak. Dat ligt in de eerste plaats in de handen van Ineos zelf: het bedrijf moet duidelijkheid scheppen over de uitstoot. Maar in het arrest speelde ook het onzekere beleidskader rond stikstof een rol. Net daarom willen N-VA en Open Vld het stikstofdossier naar het parlement brengen, om zo snel mogelijk een decreet rond te hebben. De hoop is dat daarmee een deel van de onzekerheid wordt weggenomen.In de tussentijd wil Vlaanderen zijn engagement tonen aan Ineos door voor bank te spelen. Via het vehikel Gigarant had de overheid al een half miljard aan bankgaranties toegezegd, maar die kunnen nu vervroegd ingezet worden om het overbruggingskrediet te waarborgen dat Ineos nodig heeft om de komende maanden de werf stil te laten liggen.Ook dat vindt Groen ongehoord. Zij vinden dat er een groot risico wordt genomen met het geld van de Vlaamse belastingbetaler. Die kritiek wordt in de Vlaamse regering weggewuifd. Belangrijk is dat de bankgaranties er zijn voor situaties waarin het project in economische problemen komt. Als er geen vergunning is, krijgt Vlaanderen zijn geld terug. “En het probleem is hier niet die vergunning – niet de businesscase, die er solide uitziet. Er is altijd een kans dat je een waarborg kwijt bent, maar dat risico lijkt ons hier relatief klein,” klinkt het.",2023-08-03T03:00:48+0200,NL
0,https://www.demorgen.be/nieuws/waarom-de-spanningen-aan-de-wit-russische-grens-in-polen-het-hele-westen-zorgen-baren-drie-vragen-beantwoord~b73a8652/,Waarom de spanningen aan de Wit-Russische grens in Polen het hele Westen zorgen baren: drie vragen beantwoord,"Een geschonden luchtruim, als grapjes vermomde bedreigingen en een opbouwende troepenmacht: de relatie tussen Polen en Wit-Rusland is er niet een van goede buren. Kan een extra conflict aan de oostgrens van Europa escaleren tot een probleem dat het hele Westen meesleurt?Dat hij maar een grapje maakte, zo beweert de Wit-Russische president Aleksandr Loekasjenko nu. Nochtans was het vrijwel voor iedereen in Polen duidelijk dat hun buurman niet aan het sollen was. Zijn ‘grapje’ was niets meer of minder dan pure intimidatie.Tijdens een ontmoeting met de Russische president Vladimir Poetin vorige week had Loekasjenko voor het oog van de camera’s een gesprek met de Wagnersoldaten in zijn land aangehaald. Ze zouden volgens de president maar al te graag “op reis gaan naar Warschau en Rzeszow”, respectievelijk de Poolse hoofdstad en een militair belangrijke stad op 100 kilometer van de grens. Al deed Loekasjenko zijn pogingen om de plooien glad te strijken dinsdag vrijwel meteen ongedaan door te zeggen dat de Polen “eigenlijk dankjewel moesten zeggen dat hij de Wagnertroepen vasthield”.Sinds Wit-Rusland die Wagnertroepen opvangt na hun mislukte staatsgreep eind juni, is de spanning met buurlanden Polen en Litouwen te snijden. Polen stuurde vrijwel meteen na de aankomst van de Russische militie extra manschappen naar de grens. Dat doet Polen opnieuw nadat twee burgers in de buurt van de stad Bialowieza zeiden Wit-Russische helikopters (wellicht tijdens een militaire oefening) te hebben zien overvliegen. Dat zou een schending van het Poolse luchtruim inhouden. Het land lichtte prompt de NAVO in.Een conflict tussen Polen en Wit-Rusland is exact wat Europa en de Verenigde Staten sinds het begin van de oorlog in Oekraïne proberen te voorkomen: een rechtstreekse confrontatie tussen de NAVO en Rusland. “Dat is inderdaad de enige mogelijke uitkomst als het echt tot een conflict komt”, zegt professor Internationale Politiek en defensiespecialist Sven Biscop (UGent / Egmont Instituut).De NAVO zou niet anders kunnen dan artikel 5 in te roepen, dat stelt dat als één lid wordt aangevallen, alle leden worden aangevallen. Maar ook langs de andere kant geldt dat. Veel waarnemers omschrijven Wit-Rusland als een vazalstaat van zijn grote broer, zeker na de hardhandige tussenkomst van Poetin tijdens protesten tegen Loekasjenko in 2020.Rusland en Wit-Rusland zijn eigenlijk nog veel nauwer verstrengeld, zegt Katlijn Malfliet, emerita hoogleraar Russische politiek (KU Leuven). “Wat Rusland betreft, moet Wit-Rusland de ruggengraat vormen van een Slavische kern. De relatie tussen beide landen evolueerde van een gemenebest naar een soort van confederatie. Wie er het laatste verdrag tussen die twee landen op naslaat ziet dat – vooral op militair vlak. Ze hebben een gemeenschappelijk leger, houden samen militaire oefeningen en stemmen hun buitenlands beleid op elkaar af.”Geen wonder dat Polen ongerust is, zeker sinds de komst van de Wagnertroepen. “Die kunnen Loekasjenko ook niet anders dan problemen opleveren”, zegt Biscop. “Het is niet dat die mannen daar zitten om een gazettenwinkel te openen natuurlijk. Al is mijn inschatting toch dat Loekasjenko niet uit is op een doelbewuste escalatie. Zijn land is simpelweg niet in staat om een echt conflict uit te vechten.”De incidenten tussen Wit-Rusland en Polen stapelen zich al een tijdje op. Zo betichtte Polen Wit-Rusland en Rusland ervan doelbewust migranten de grens over te sturen in een poging instabiliteit te brengen in de grensregio.Logischerwijs doken de relaties tussen de buurlanden pas echt onder het vriespunt sinds de oorlog in Oekraïne, zeker omdat Poetin Wit-Rusland daarvoor gebruikte als springplank. Samen met onder meer Slowakije en Tsjechië grijpt Polen elke gelegenheid aan om de rest van Europa erop te wijzen dat ze het jarenlang bij het rechte eind hadden, namelijk dat de Russische dreiging reëel is.“In die zin zie je echt dat op de grens tussen Polen en Wit-Rusland een tegenstelling tot uiting komt die gegroeid is sinds de val van de Muur tussen West-Europa en Rusland”, zegt Malfliet. Achteraf gezien waren de uitbreiding van NAVO en Europese Unie naar het oosten misschien wel een vergissing volgens haar. “In zijn triomf is het westen blind geweest voor wat er langs de andere kant speelde: Rusland dat zich steeds meer bedreigd voelde, waaruit een houding van vergeldingsdrang ontstond.”Professor Russische geschiedenis Wim Coudenys (KU Leuven) gaat zelfs nog verder terug in de tijd. “Vergeet niet dat grote delen van wat vandaag Oekraïne en Litouwen is, eind 18de eeuw deels bij Polen hoorden”, zegt hij. “Tussen de twee wereldoorlogen lag Polen een stuk meer naar het oosten dan nu.”Wanneer de geallieerden en de Sovjet-Unie Europa onder elkaar verdelen na de Tweede Wereldoorlog krijgt Stalin het oostelijke deel van het land en schuift Polen de facto een heel eind op naar het westen. “Dat speelt nog altijd”, zegt Coudenys. “Het is een combinatie van Poolse gevoeligheden en Wit-Rusland en Rusland die daar voortdurend op mikken. Polen slaat zo hard mogelijk op tafel bij de NAVO om zijn eigen positie kracht bij te zetten terwijl Loekasjenko niets doet om de spanningen te ontmijnen. Steeds is het dat spelletje. Al is het maar de vraag hoelang dat spel blijft duren vooraleer het ontaardt in iets ernstigers.”",2023-08-03T03:00:48+0200,NL
0,https://www.demorgen.be/nieuws/pensoenheisa-houdt-aan-kortgedingrechter-oordeelt-dat-oud-ambtenaren-extra-vergoeding-mogen-houden~b54d1859/,Pensoenheisa houdt aan: kortgedingrechter oordeelt dat oud-ambtenaren extra vergoeding mogen houden,"Toen dit voorjaar de heisa over de extra pensioenvergoedingen losbarstte, trok de politiek aan de noodrem. Nieuwe uitbetalingen aan voormalige Kamervoorzitters en topambtenaren werden opgeschort. Maar stilaan keert de boemerang terug: twee oud-ambtenaren trokken naar de rechter en kregen voorlopig gelijk. Hoe moet het nu verder?In maart raakte bekend dat vijf ex-voorzitters en acht ex-topambtenaren een extra pensioenvergoeding kregen - een systeem dat al sinds 1998 in de Kamer bestond. Officieel heette het een ‘afscheidsvergoeding’, maar in feite steeg daardoor hun maandelijkse pensioenuitkering fors. Soms zelfs tot boven het wettelijke maximum van 7.813 euro bruto per maand. Overigens: die ‘afscheidsvergoeding’ is niet te verwarren met de ‘uittredingsvergoeding’ waar afzwaaiende Kamerleden sowieso recht op hebben.De huidige Kamerleden trokken aan de noodrem. Op instructie van het Bureau, zeg maar het management van de Kamer, werden nieuwe uitbetalingen verlaagd of geblokkeerd. Bovendien werd een vriendelijk verzoek verstuurd om het te veel gekregen pensioen in het verleden terug te storten. Herman De Croo besliste om de 210.000 euro die hij als voormalig Kamervoorzitter extra kreeg bovenop zijn pensioen, volledig terug te betalen. In totaal hadden vijf ex-Kamervoorzitters een surplus van 1,3 miljoen euro gekregen over een periode van 25 jaar.Het is de Federale Pensioendienst die de lastige taak heeft om de hoge pensioenuitkeringen van de oud-topambtenaren te proberen verminderen. De overheidsinstelling heeft haar kantoren in de Brusselse Zuidertoren en staat onder leiding van Sarah Scaillet. Zij was in het verleden adviseur op het kabinet van minister Laurette Onkelinx (PS). De Pensioendienst besliste op eigen houtje om de maandelijkse pensioengelden te verlagen tot onder het wettelijke maximumplafond. De ambtenaren kregen die mededeling in april in de bus geworpen. In de brief die zij kregen stond ook de oproep om terug te storten. Voor de acht topambtenaren gaat het in totaal over een bedrag van 5,9 miljoen euro.Maar die brief schoot bij de oud-ambtenaren in het verkeerde keelgat. Vaak was het geld al uitgegeven of geïnvesteerd. Dus zomaar terugbetalen gaat niet, luidde het antwoord. Twee oud-ambtenaren lieten het er niet bij en spanden een rechtszaak in kortgeding aan. Zij kregen daarbij ruggensteun van verschillende lotgenoten. En opvallend: de ex-topambtenaren kregen gelijk van de kortgedingrechter. Die oordeelde namelijk dat de Pensioendienst voorlopig hun maandelijkse uitkeringen niet mag verlagen. Nochtans zwaaide de Pensioendienst in haar betoog met artikel 1410 van het Gerechtelijk Wetboek, dat de overheidsinstelling in geval van fraude of andere malversaties zelfs verplicht om over te gaan tot de inhouding van sociale uitkeringen.Vervolgens werd er ook een rechtszaak ten gronde opgestart voor de rechtbank in Brussel. De kans is reëel dat de Pensioendienst daar opnieuw aan het kortste eind trekt. Maar in dat geval tekent hij beroep aan, zo valt te horen in de wandelgangen. Op die manier wil de dienst tonen dat hij het maximale heeft gedaan om de te veel betaalde pensioenen proberen terug te vorderen. Een eerste uitspraak kan al dit najaar vallen.Eind september spreekt de Franstalige rechtbank van eerste aanleg in Brussel zich ook uit over de zaak die ex-Kamerlid Maurice Lafosse (PS) aanspande tegen vzw Pensioenkas. Lafosse wil zijn pensioenbonus van 20 procent bovenop het wettelijke maximumpensioen volledig uitbetaald zien. De Kamer weigert dat. Velen kijken met belangstelling uit naar dat vonnis, want het zal een belangrijk precedent zijn.In haar schriftelijke motivatie om de pensioengelden in te houden, beschuldigde de Pensioendienst de gewezen topambtenaren van “samenzwering”. Maar die laatsten spreken dat tegen. In hun verdediging wijzen ze op een reeks van toevalligheden, en benadrukken ze dat de Kamervoorzitter zelf jaarlijks de uitbetalingen goedkeurde. Dat is ook een duidelijke sneer naar huidig Kamervoorzitter Eliane Tillieux (PS): de oud-ambtenaren betreuren de “paleisrevolutie” waarbij de nieuwe Kamerleiding de gemaakte afspraken zomaar naast zich neerlegt.Tegelijk laten de oud-ambtenaren de deur op een kier voor een mogelijk uitdoofscenario, waarbij de hogere pensioenuitkeringen jaarlijks worden afgebouwd. Maar noch de Kamer noch de Pensioendienst gaat daar momenteel op in. Tegelijk dreigen de oud-ambtenaren ermee te grijpen naar stevigere middelen, zoals bijvoorbeeld de ‘onmiddellijke uitvoering’ af te dwingen van hun ‘verworven rechten’ voor de rechtbank. Zo heeft er zich intussen een negende ex-topman gemeld. Die vertrok vervroegd op pensioen uit de Kamer, maar krijgt daardoor nu een lagere pensioenvergoeding dan hem voor zijn vertrek was beloofd. Kortom, als de Kamer niet oplet, kan de boemerang binnenkort in haar gezicht terugkeren.In het Parlement blijft de oppositie intussen wel druk zetten. “De uitbetalingen moeten onmiddellijk worden stopgezet en de Kamer moet er alles aan doen om het geld met terugwerkende kracht terug te vorderen”, zo houdt PVDA-fractieleider Sofie Merckx voet bij stuk. N-VA-Kamerlid Wim Van Der Donckt wil vooral een definitieve oplossing zien: “De wet op het wettelijke maximumpensioen moet worden aangepast, zodat alle uitzonderingen, voor politici én ambtenaren, eruit verdwijnen.” Van Der Donckt diende daarover een wetsvoorstel in: dat ligt momenteel voor advies bij de Raad van State.",2023-08-03T03:00:48+0200,NL
0,https://www.demorgen.be/sport/poetins-lieveling-in-de-sport-mag-gewoon-in-ioc-blijven~b5794ed9/,Poetins lieveling in de sport mag gewoon in IOC blijven,"De Russische oud-polsstokhoogkampioene Jelena Isinbajeva ligt onder vuur. De voormalige vertrouweling van president Poetin is lid van het Internationaal Olympisch Comité, de sportkoepel ziet er geen probleem in.Ze was heerseres in het polsstokhoogspringen, won twee olympische titels en verbrak zeventien keer het wereldrecord, dat al sinds 2009 op haar naam staat (5.06 meter). Die prestaties maakten haar tot een Russische sporter waar het Kremlin goede sier mee kon maken. Op haar beurt zette Vladimir Poetins lieveling Jelena Isinbajeva zich jaren actief in voor de president.Moet zij daarvoor nu worden verbannen uit het Internationaal Olympisch Comité? Nee, oordeelde de ethische commissie van het IOC onlangs. En dus zal ze over precies een jaar bij de Zomerspelen in Parijs net als alle andere IOC-leden met egards worden ontvangen, tot afgrijzen van Oekraïne en Kremlincritici, zoals het onderzoeksteam rond de Russische dissident Aleksej Navalny.Isinbajeva, nu 41 jaar, maakte in 2012 deel uit van Poetins campagneteam voor de presidentsverkiezingen. In maart 2015 werd ze aangenomen als trainer bij het Russische ministerie van defensie. Haar rang: majoor.Toen ze in 2016 werd gekozen in de atletencommissie van het IOC noemde ze dat ‘een overwinning voor heel Rusland’. Na de Spelen van dat jaar in Rio reisde ze, inmiddels als IOC-lid, naar Syrië om de soldaten van Poetin te bezoeken.Vanaf eind december 2016 was Isinbajeva ook een halfjaar president van het Russische antidopingbureau. Op last van Wereldantidopingagentschap Wada werd ze snel weer vervangen omdat ze het dopingsysteem van Rusland altijd consequent had ontkend. In 2020 maakte ze deel uit van de werkgroep die grondwetswijzigingen voorbereidde. Het leidde er onder meer toe dat Poetin nu mag regeren tot 2036.Vorige maand werd in Spanje ontdekt dat ze inmiddels is verhuisd naar Tenerife, een van de Canarische Eilanden. Het team rond de gevangengenomen Navalny deed daar onderzoek naar en publiceerde een video met de uitkomsten.Isinbajeva kreeg ook in eigen land kritiek uit het pro-Poetinkamp, schrijft The Moscow Times, een krant die nu vanuit Amsterdam werkt. Op de extreemrechtse Tsargrad TV is ze beschuldigd van ‘verraad’ en omschreven als ‘een bange patriot die haar leven op de Canarische Eilanden verkoos boven haar vaderland’.De woordvoerder van het Kremlin heeft in een reactie Isinbajeva verdedigd. “Ons volkslied werd zo vaak ter ere van haar gespeeld en onze vlag werd voor haar gehesen, dit mag niet worden vergeten”, zei Dmitri Peskov.De ethische commissie van het IOC oordeelde dat de polsstokhooglegende sinds februari 2022 “geen contractuele banden heeft gehad met het Russische leger of veiligheidsdiensten, noch de invasie of de oorlog in Oekraïne heeft gesteund”, aldus het IOC in een verklaring. Het onderzoek van de ethische commissie is overigens niet gepubliceerd.Isinbajeva zelf beweert dat ze nooit in dienst was van het Russische leger of politicus was. “Mijn werk is SPORT”, schreef ze in een reactie. “Ik ben een wereldburger, dat ben ik altijd geweest en zal dat altijd blijven.” Vanaf september hervat ze haar ‘internationale activiteiten’ voor het IOC, meldt ze op Instagram.",2023-08-03T03:00:48+0200,NL
0,https://www.demorgen.be/nieuws/bouw-stormvloedkering-en-weren-cruiseschepen-niet-genoeg-unesco-ziet-venetie-als-bedreigd-erfgoed~b9215358/,Bouw stormvloedkering en weren cruiseschepen niet genoeg: Unesco ziet Venetië als bedreigd erfgoed,"Unesco dreigt de Noord-Italiaanse stad Venetië op de lijst van bedreigd erfgoed te plaatsen. Volgens de werelderfgoedorganisatie van de VN brengen nieuwe bouwprojecten, klimaatverandering en massatoerisme ‘onomkeerbare schade toe’ aan de historische binnenstad.De situatie in Venetië is urgent, zegt Unesco. “De slepende problemen hebben al geleid tot een verslechtering van de kenmerkende eigenschappen van de plek. De mens en de natuur beschadigen bestaande gebouwen en wijken”, schrijft de organisatie in een rapport over de staat van verschillende monumenten op de werelderfgoedlijst.In 2021 dreigde Unesco ook al om de stad op de ‘zwarte lijst’ te plaatsen. Ook toen werden massatoerisme en klimaatverandering als grootste bedreiging voor de stad genoemd. Daarna beperkte Venetië het aantal toeristen. Zo mogen grote cruiseschepen sinds 2021 niet meer langs het San Marcoplein varen en moeten ze aanleggen in een haven buiten het centrum.Een idee om toeristen entreegeld te laten betalen om de stad binnen te komen is afgezwakt en uitgesteld. Vanaf 2024 moeten toeristen op een paar drukke dagen in het jaar een toegangskaartje van maximaal 10 euro kopen om de stad binnen te komen. Eerder ging het nog over het hele jaar. Om de gevolgen van de stijgende zeespiegel te beperken, rondde de stad in 2020 bovendien de bouw van een miljarden kostende stormvloedkering af.Toch vindt Unesco de verbeteringen sinds 2021 te mager. “Er zijn te weinig stappen gezet om de complexe, aanhoudende problemen aan te pakken”, schrijft Unesco. Dat zou komen door een gebrek aan ‘strategische visie’ voor de lange termijn. Ook werkt het stadsbestuur niet efficiënt genoeg samen met de landelijke overheid, vindt Unesco.Op dit moment staan er 55 erfgoederen op de lijst van bedreigd erfgoed. Twee daarvan liggen binnen de Europese Unie: de historische binnenstad van Wenen en het mijngebied van Rosia Montana in Roemenië.Ook het Australische Great Barrier Reef staat al sinds 2021 op de nominatie om te worden bestempeld als ‘bedreigd erfgoed’, maar een stemming hierover is opnieuw uitgesteld. De Australische regering lobbyt actief om het predicaat ‘bedreigd erfgoed’ voor het grootste koraalrif ter wereld te voorkomen, onder meer omdat het een belangrijke toeristische trekpleister is. Unesco prijst nu de inspanningen die de Australische overheid heeft geleverd, maar stelt dat de waterkwaliteit rond het rif nog steeds niet voldoende is.In september moet bij een stemming in het Saudische Riyad blijken of Venetië aan de lijst wordt toegevoegd. Venetië en haar lagune staan sinds 1987 op de werelderfgoedlijst. Als Venetië daadwerkelijk op de lijst met bedreigde monumenten wordt geplaatst, moet Italië ieder jaar laten zien wat het land heeft gedaan om de situatie voor het erfgoed te verbeteren. Bij te weinig verbetering kan de stad zijn status als werelderfgoed verliezen.",2023-08-03T03:00:48+0200,NL
0,https://www.demorgen.be/sport/briljant-slagman-en-werper-tegelijk-toch-komt-shohei-ohtani-niet-verder-dan-het-bescheiden-la-angels~bbc62cdb/,"Briljant slagman en werper tegelijk, toch komt Shohei Ohtani niet verder dan het bescheiden LA Angels","Een betere honkballer dan Shohei Ohtani is er momenteel niet, toch lukt het de Japanner maar niet om zich met Los Angeles Angels te plaatsen voor de play-offs van de MLB. Dinsdag verstreek de transferperiode, maar Ohtani blijft gewoon waar hij was.Shohei Ohtani (29), de beste honkballer ter wereld, is het verliezen beu. Bij zijn club Los Angeles Angels haalde de Japanse alleskunner sinds zijn debuut in 2018 nog nooit de play-offs van de Amerikaanse Major League. Het voedde geruchten over een vertrek, maar tijdens de dinsdag middernacht gesloten transferperiode bleef hij op zijn plek. De vraag is nu: voor hoelang?Meerdere clubs azen op Ohtani, die door velen nu al gezien wordt als de beste honkballer ooit, of in elk geval de veelzijdigste. De Japanner blinkt uit als werper én slagman, soms in één en dezelfde wedstrijd.Het is een combinatie waar geen speler zich meer aan waagt. De grote Babe Ruth deed het, maar Ohtani doet het beter. Hij wordt vergeleken met een eenhoorn – een mythisch wezen, uniek in zijn soort. Gooien doet hij met rechts, slaan met links.Dit seizoen is hij vooral als slagman op dreef. Ohtani slaat de meeste homeruns van allemaal, momenteel 39, en bereikt de meeste honken. Met zijn 1,93 meter lange lichaam is de voormalige zwemmer ook nog eens een van de snelste sprinters. Bij het werpen had hij dit seizoen even last van een blaar, maar ook op de heuvel hoort hij bij de elite in de Major League.In maart hielp hij Japan aan de wereldtitel, maar in de VS moet Ohtani het vooralsnog stellen met individuele prijzen en records. Het begint te knagen. “Verliezen sucks”, zei hij eerder dit seizoen via een tolk. De honger naar winnen voelt hij elk jaar sterker worden. De woorden klonken als een waarschuwing aan zijn club, die er maar niet in slaagt om een kampioensteam om Ohtani heen te bouwen.In Los Angeles speelt hij samen met de Amerikaan Mike Trout, mogelijk de op een-na-beste honkballer ter wereld, maar toch lukt het de Angels maar niet om te winnen.De afgelopen acht seizoenen liep de club telkens de play-offs mis. In een sport waar het collectief regeert, ontbrak het de selectie aan talent en evenwicht. Ohtani was de afgelopen seizoenen een prachtig wapperende vlag op een modderschuit.Ook het huidige seizoen leek na een bemoedigende start op niets uit te lopen, maar door een recente opleving zijn de play-offs plots in zicht. Toch waren er tot vorige week hardnekkige geruchten over een mogelijke spelersruil met Othani. Zijn contract loopt na het seizoen af, waarna hij transfervrij kan vertrekken.Door Ohtani te ruilen, een pijnlijke beslissing, had Los Angeles met een ongetwijfeld grote buit opnieuw kunnen beginnen. Maar de club koos voor het tegenovergestelde: Ohtani werd gehandhaafd en de selectie met een paar gerichte transfers versterkt.De Japanner toonde zich tevreden. “Ik houd van het team en de fans”, reageerde hij. “Geen klachten.” Een ruil had hij naar eigen zeggen nooit gewild.Over zijn toekomst wilde Ohtani zich niettemin niet uitspreken. Voor hij zich langer aan de club verbindt, wil hij zien hoe het restant van het seizoen verloopt. Wordt het opnieuw een mislukking, dan zal hij waarschijnlijk alsnog vertrekken. De Angels blijven dan met lege handen achter.Ohtani is een gokje waard, besloten de bestuurders van de club, want een honkballer als hij komt waarschijnlijk nooit meer voorbij. Bij de onlangs gespeelde allstar-wedstrijd, een demonstratiepotje halverwege het seizoen, vergaapten zelfs de grootste sterren zich aan de Japanse eenhoorn.“Als honkbalfan is het geweldig om te zien wat hij doet”, zei Freddie Freeman van Los Angeles Dodgers. “Ik weet als slagman hoeveel werk er dagelijks in de voorbereiding zit. Maar deze man werpt er ook nog eens bij. Ik begrijp het niet.”Waar hij volgend jaar ook speelt, Ohtani zal een recordcontract in de wacht slepen. Zijn ploeggenoot Trout is momenteel grootverdiener met 426 miljoen dollar, verspreid over twaalf seizoenen. Ohtani zal naar verwachting de eerste honkballer worden die voor minimaal een half miljard gaat tekenen.In 2021 werd de man uit de Japanse prefectuur Iwate al unaniem uitgeroepen tot ‘most valuable player’ (MVP), een prijs die hij vorig jaar opnieuw had gewonnen als Aaron Judge van New York Yankees niet een recordaantal van 62 homeruns had geslagen. Dit seizoen lijkt de MVP-trofee hem al niet meer te kunnen ontgaan.Een dag nadat bekend was geworden dat hij in L.A. zou blijven, liet Ohtani maar weer eens zien waarom hij zijn gelijke niet kent in het honkbal. De Angels speelden twee wedstrijden op één dag, beide tegen Detroit Tigers. Eerst wierp Ohtani een gehele, bijna foutloze partij, vervolgens sloeg hij twee homeruns het publiek in. Wellicht belangrijker: zijn club ging er tweemaal met de winst vandoor.",2023-08-03T03:00:48+0200,NL
0,https://www.demorgen.be/nieuws/trump-vervolgd-om-rol-bij-bestorming-capitool-en-dwarsbomen-verkiezingsuitslag~b9b7ff96/,Trump vervolgd om rol bij bestorming Capitool en dwarsbomen verkiezingsuitslag,"Donald Trump wordt vervolgd voor zijn aandeel in de Capitoolbestorming van 6 januari 2021. Donderdag moet hij voorkomen in Washington D.C. Dit is alweer de derde strafzaak tegen de oud-president, en veruit de ernstigste.Zelfs in uitzonderlijke, historische gebeurtenissen sluipt routine. Voor de derde keer in vier maanden tijd heeft oud-president Donald Trump vervolging tegen zich horen afkondigen. Deze laatste strafzaak draait om zijn poging om na de presidentsverkiezingen van 2020 aan de macht te blijven. Het schouwspel voelt voor Amerikanen inmiddels vertrouwd.Net als twee keer ervoor kondigde Trump zelf voortijdig aan dat zijn vervolging nabij was. Republikeinen spraken opnieuw bij voorbaat hun steun voor hem uit, zonder aanklacht of bewijs af te wachten. En wéér betoont Trump zich een grootmeester in het publicitair uitbuiten van zijn eigen strafrechtelijke miserie – hoe ernstig die deze keer ook mag zijn.Deze nieuwe zaak tegen de oud-president is verreweg de zwaarste. In tegenstelling tot Trumps eerdere vervolging voor het afkopen van een pornoster met wie hij een affaire had (strafzaak één), of het verbergen van vertrouwelijke documenten die hij na zijn presidentschap had moeten teruggeven (zaak twee), heeft deze kwestie voor vrijwel alle Amerikanen gewicht. De datum 6 januari 2021 staat gegrift in het collectieve geheugen.“De aanval op het Capitool van onze natie was een ongeëvenaarde aanslag op de zetel van de Amerikaanse democratie”, zei speciaal aanklager Jack Smith dinsdag tijdens een korte persconferentie in Washington D.C. “Gevoed door leugens (...) van de verdachte, gericht op het verstoren van een grondslag van de Amerikaanse overheid.”Na de presidentsverkiezingen van 2020 weigerde Donald Trump zijn verlies te erkennen tegenover Democratische uitdager Joe Biden. Trump begon leugens over stemfraude te verspreiden, spande vruchteloze rechtszaken aan en bekokstoofde, samen met zijn adviseurs, strategieën om Bidens beëdiging te verhinderen. Op 6 januari 2021 kwam dat alles tot een kookpunt. Ruim tweeduizend van zijn aanhangers drongen met geweld het Amerikaanse Congres binnen. Justitie houdt de toenmalig president daarvoor als aanstichter verantwoordelijk.“Waarom deden ze dit 2,5 jaar geleden niet?” reageerde Trump op sociale media. “Omdat ze dit midden in mijn campagne wilden doen!” Trump, die zich opnieuw heeft gekandideerd voor het presidentschap, doet zijn vervolging af als ‘verkiezingsbeïnvloeding’.De hoeveelheid bewijs waarover Justitie beschikt, is ontzagwekkend. De parlementaire commissie die de Capitoolbestorming eerder onderzocht en Justitie vorig jaar adviseerde om te vervolgen, had al een hoop voorwerk gedaan. Het team van aanklager Jack Smith verzamelde aanvullende getuigenissen van tientallen van Trumps voormalige vertrouwelingen, onder wie zijn vicepresident Mike Pence, Witte Huis-jurist Pat Cipollone en stafchef Mark Meadows.De aanklacht, die 45 pagina’s telt, maakt melding van nog zes betrokkenen. Hun namen zijn echter niet openbaar gemaakt, noch worden zij op dit moment vervolgd. Volgens speciaal aanklager Smith loopt dat onderzoek nog. Rudy Giuliani, voormalig burgemeester van New York en juridisch adviseur van Trump, zou een van de verdachten zijn, meldde diens advocaat.Donald Trump wordt een viertal strafbare feiten ten laste gelegd: samenzwering om de Verenigde Staten op te lichten, het belemmeren van een officiële procedure, evenals een poging daartoe, en samenzwering tot het schenden van burgerrechten.De eerste tenlastelegging werd door velen voorspeld. Trump heeft met advocaten, politici en medestanders “samengespannen om de legitieme verkiezingsuitslag van 2020 ongedaan te maken”, leest de aanklacht, “met bewust onware beweringen van verkiezingsfraude”. Een veroordeling op dit punt alleen zou al vijf jaar gevangenisstraf kunnen betekenen.De volgende verdenking is zwaarder. ‘Belemmering van een officiële procedure’ doelt specifiek op de dag van 6 januari 2021. Toen kwam het Amerikaanse Congres bijeen om de verkiezingswinst van Joe Biden te bekrachtigen met een speciale procedure. Een hoofdrol was daarbij weggelegd voor vicepresident Mike Pence. Trump verzocht hem om die procedure te dwarsbomen. Pence weigerde – waarop Trump in een speech zijn achterban, van wie velen gewapend, opdroeg om richting het Capitool te marcheren. “Verhang Mike Pence!” scandeerde de massa.Trump wordt zowel verdacht van het belemmeren van deze procedure, een poging daartoe én samenzwering om dat met anderen te doen. Mocht Trump schuldig worden bevonden, dan hangt hem maximaal twintig jaar cel boven het hoofd.Honderden bestormers werden eerder al veroordeeld voor eenzelfde feit, met variërende straffen. Hoewel Trump op 6 januari 2021 niet zelf in het Capitool aanwezig was, vormt dat voor Justitie niet noodzakelijkerwijs een belemmering. Zij moeten zien te bewijzen dat Trumps achterban handelde onder zijn auspiciën. Zo kon eerder Enrique Tarrio, een kopstuk van de extreemrechtse militie Proud Boys, met succes worden vervolgd.Het is de laatste tenlastelegging die meer verbazing wekte onder juristen: samenzwering tot het schenden van burgerrechten. Dit feit voert terug op een oude wet van vlak na de Amerikaanse Burgeroorlog (1861-1865), bedoeld om het stemrecht te beschermen van zwarte Amerikanen die net uit de slavernij waren ontzet. Onder andere leden van de Ku Klux Klan werden onder deze wet vervolgd, omdat zij met geweld probeerden te verhinderen dat hun zwarte medeburgers zouden stemmen.Deze eeuw is de wet vooral gebruikt om gevallen van verkiezingsfraude te vervolgen, en dat is wat Justitie ook in Trumps geval beoogt: met zijn poging om de verkiezingsuitslag naar zijn hand te zetten zou Trump, zo leest de aanklacht, de burgerrechten van Amerikaanse kiezers hebben geschonden: “Namelijk het recht om te stemmen, en om die stem geteld te zien.”Een andere, veel voorspelde verdenking blijft voor Trump vooralsnog uit: aanzetten tot een opstand. Tientallen Capitoolbestormers werden daar eerder wel voor veroordeeld. Een mogelijke overweging van Justitie kan zijn dat iemand met een dergelijke veroordeling op zijn naam, zich bij wet nooit meer verkiesbaar mag stellen. Dat zou koren op de molen zijn van degene die deze zaak afdoen als politiek gemotiveerd – niet in de laatste plaats Trump zelf.Trumps campagneteam bracht, even na onthulling van de aanklacht, een furieuze verklaring naar buiten. Daarin wordt deze strafzaak vergeleken met “nazi-Duitsland in de jaren dertig, de voormalige Sovjet-Unie en andere autoritaire, dictatoriale regimes”.",2023-08-03T03:00:48+0200,NL
0,https://www.demorgen.be/meningen/klimaatverandering-suggereert-dat-je-er-geen-invloed-op-hebt-dat-het-traag-gaat-en-niet-zo-ernstig-is~b9ed57b0/,"‘Klimaatverandering’ suggereert dat je er geen invloed op hebt, dat het traag gaat en niet zo ernstig is","Volgens Peter Verbiest, klimaatactivist en managing partner van communicatiebureau Bonka Circus, is het hoog tijd dat we de dingen benoemen zoals ze zijn. Zeg dus niet ‘klimaatverandering’, maar zeg ‘klimaatcrisis’. ‘We moeten een taal hanteren die aangeeft dat het de moeite waard is om te vechten voor elke tiende van een graad minder.’Europa kreunt onder extreme temperaturen. Records worden continu verbroken, en wereldwijd is het het warmste jaar en de warmste maand ooit. Waterbommen zetten streken in Spanje, Italië, China en India blank, en in Canada ging dit jaar alleen al 10 miljoen hectare bos op in de vlammen: het worstcasescenario overtroffen.En toch… toch blijven we nog vaak praten over ‘de klimaatverandering’. Het wordt dringend tijd dat we gewoon hebben over de klimaatcrisis. Neem het aan van een oude rot in het communicatievak: alleen dán krijgen we het signaal om ons gedrag echt aan te passen.Bijna dagelijks kom ik in contact met bedrijven, overheden, wetenschappers en journalisten. Telkens als ik hen vraag waarom ze volhouden met het gebruik van het woord verandering in plaats van crisis, dan volgt steevast hetzelfde antwoord: ‘we willen geen angst veroorzaken’ of ‘mensen zouden op termijn afgestompt kunnen geraken door het woord crisis’.Toch wordt niet geaarzeld om het te hebben over de coronacrisis, de energiecrisis of de economische crisis? En, laten we eerlijk zijn, dat zijn kleutercrisissen in vergelijking met wat er klimaatgewijs op ons afkomt als er geen drastische actie volgt.Waarom niet de zaken gewoon benoemen zoals ze zijn en het woord ‘klimaatcrisis’ gebruiken? ‘Klimaatverandering’ werd overigens bewust als frame in 2011 gelanceerd door de Amerikaanse Republikeinse spindoctor Frank Luntz om het klimaatdebat te de-emotionaliseren en te negeren. Net omdat het niet aanzet tot actie.‘Klimaatverandering’ suggereert als woord dat je er geen invloed op hebt, dat het traag gaat en ook allemaal niet zo ernstig is. Maar je moet blind zijn om niet te zien dat we die fase al heel lang voorbij zijn. Uit de laatste nationale klimaatenquête (mei 2022) blijkt dat de klimaatuitdagingen de grootste bezorgdheid zijn van de Belgen.Voor mij is ‘klimaatverandering’ vooral een ‘wezelwoord’, een woord dat de waarheid camoufleert. Stel u eens voor dat we het hadden gehad over ‘de coronaverandering’, ‘de energieverandering’, of de ‘economische verandering’. U zat allicht nog steeds in uw huis, onder een zwak brandend spaarlampje de centen te tellen…Elke wezenlijke actie, elke gedragsverandering begint met helderheid, duidelijkheid, erkenning. Zonder dat creëer je bij de zwijgende meerderheid nooit echte motivatie om er iets aan te doen, zet je niemand echt aan tot het ontwikkelen van mogelijkheden of maatregelen om er iets aan te doen, en geef je niet het signaal om er echt nu iets aan te doen.Motivatie, mogelijkheid en signaal. Lees er B.J. Fogg, de internationaal gereputeerde gedragswetenschapper aan de Stanford University, maar op na. Hij beschrijft ze als drie onlosmakelijke elementen om mensen tot een ander gedrag aan te zetten. De keuze voor klimaatcrisis of klimaatverandering is dus allerminst een semantische keuze.Het begrip ‘klimaatverandering’ heeft niet de kracht om mensen in beweging te zetten. ‘Klimaatopwarming’ evenmin. Dat bleek uit een studie van onderzoekers van Spark Neuro die in 2019 een onderzoek deden naar de impact van taal in het klimaatdebat. Het begrip ‘klimaatcrisis’ heeft dat wel. En net die actie hebben we nodig.Laten we dan ook de zaken duidelijk benoemen: we zitten midden in een klimaatcrisis. En natuurlijk moet dat niet tot paniek leiden. We moeten klimaatcrisis steeds koppelen aan een taal die mogelijkheden, effectiviteit en betrokkenheid uitstraalt. We moeten een taal hanteren die aangeeft dat het de moeite waard is om te vechten voor elke tiende van een graad minder.Met woorden en begrippen als het klimaat redden, de natuur redden, de biodiversiteit redden, klimaatsteun geven, klimaatverantwoordelijkheid nemen, klimaatplannen ontwikkelen en klimaatbuffers ontwikkelen. Net zoals we het deden en doen in de coronacrisis, de energiecrisis, de economische crisis. En waar niemand zich vragen over stelt. Woorden blijven de voorloper van handelen. Ook hier.",2023-08-03T03:00:48+0200,NL
0,https://www.demorgen.be/meningen/zevenpuntenplan-om-extreemrechts-in-te-dijken-jaag-niet-op-de-kwetsbaren-maar-roep-op-tot-solidariteit~bdf98948/,"Zevenpuntenplan om extreemrechts in te dijken: Jaag niet op de kwetsbaren, maar roep op tot solidariteit","Vooralsnog is er aan de linkerzijde geen adequate en gedeelde strategie merkbaar om het extreemrechtse tij succesvol te keren. In die zin is de vrees terecht dat we eerst een nieuwe gitzwarte zondag nodig hebben vooraleer de geesten zullen rijpen. Een offensief links tegenverhaal bestaat nochtans.Toen Paul Muys als journalist van onze openbare omroep na de eerste zwarte zondag poolshoogte ging nemen in de Antwerpse Seefhoek, interviewde hij drie beschonken Vlaams Blok-kiezers, wat veel mensen tot op vandaag doet denken dat het om domme en marginale mensen gaat. Fout! Leer een onderscheid te maken tussen de architecten van de haat – zo noem ik de ideologen van nieuw- en extreemrechts – en hun kiezers. Veel van die kiezers zijn gedesoriënteerde mensen die uit wanhoop en protest op extreemrechts stemmen. Ze zijn diepgaand vervreemd van de technocratische bestuurstaal en de gapende leegte binnen de liberale democratie. Veel mensen die op Vlaams Belang stemmen, ervaren stilstand of achteruitgang in hun leven. Uit de vele gesprekken die ik met Vlaams Belang-kiezers in de Denderstreek voerde, blijkt dat ze vaak geen enkel perspectief op sociale mobiliteit hebben. Ze vrezen dat hun kinderen het veel minder goed zullen hebben wat hen boos en ongerust maakt.Als gevolg van de de-industrialisering, het verdwijnen van tradities en het gat dat de politieke ontzuiling heeft geslagen, stapelen deze inwoners een lange reeks verlieservaringen op. Een grote groep voelt zich een slachtoffer van ‘het systeem’. Het diepe onbehagen dat hieruit voortvloeit, richt zich op de meest zichtbare en identificeerbare zondebokgroep: de mensen met een migratieachtergrond. Het racisme en de discriminatie worden hun echter ingelepeld en aangeleerd door extreemrechts, en ook nagebootst door vertegenwoordigers van de traditionele partijen. Aan de linkerzijde moet er een consequent antiracistisch tegenverhaal worden ontwikkeld dat de mensen helpt en motiveert om zich als bond- en klassegenoten tot elkaar te verhouden.Mensen hanteren een drie- à viertal diepe verhalen waarmee ze richting en houvast in hun leven creëren. De diepe verhalen die we hanteren zijn gebaseerd op reële ervaringen en op de wijze waarop mensen rondom ons de maatschappelijke en politieke gebeurtenissen duiden. In Vlaanderen bootsen steeds meer traditionele politici de standpunten en uitspraken van extreemrechts na. Mensen met een migratieachtergrond worden voorgesteld als gelukszoekers en potentiële fraudeurs. Denk maar aan de manier waarop Vlaams minister van Wonen, Matthias Diependaele (N-VA), met de hulp van privédetectives jacht maakt op mensen met een migratieachtergrond die een sociale woning huren, omdat ze ander vastgoed bezitten.En wat met de Vlaamse politici die vinden dat langdurig werklozen straf verdienen in een tijd dat er werk is voor iedereen? Dat je na jarenlang op een wachtlijst te hebben gestaan verplicht Nederlands moet spreken? Dat je moet bewijzen dat je werk zal zoeken? Dat een deel van het Groeipakket uit handen moet worden genomen als je niet beantwoordt aan het ideaalbeeld van de hardwerkende Vlaming? Dat, om paal en perk te stellen aan de instroom van migranten en asielzoekers, het leefloon gedurende de eerste drie jaar moet worden vervangen door integratiesteun, gekoppeld aan een verplicht traject voor nieuwkomers?Deze flinkse en met de wet flirtende beleidsvoorstellen leiden ertoe dat de voorrangsmythe persistenter wordt. Een groeiende groep sociaaleconomisch kwetsbare burgers in Vlaanderen is ervan overtuigd dat mensen met een migratieachtergrond altijd en overal voorrang krijgen. Ze gelooft dat de nieuwkomers in dit land voorrang krijgen op de wachtlijst voor een sociale woning, sneller geholpen worden door het OCMW en sneller recht krijgen op wat zij zelf ontberen. Het wantrouwen ten aanzien van nieuwkomers en migranten wordt niet enkel door Vlaams Belang, maar ook door politieke mandatarissen van N-VA, Open Vld en Vooruit aangewakkerd.Een links en progressief tegenverhaal houdt in dat politici en opiniemakers Mario en Fatima, die in hetzelfde distributiecentrum werken, niet als concurrenten maar als bond- en klassegenoten voorstellen. Een steeds groter deel van het werk in de industriële productie en de bouw- en zorgsector wordt ingevuld door mensen met een migratieachtergrond. In de eerste plaats zijn het deze werknemers die onze samenleving laten draaien en flink bijdragen aan onze sociale zekerheid en welvaart. De kinderen van de hardwerkende Vlamingen vatten veelal hogere studies aan en vertonen weinig tot geen animo om dit harde (industriële) en vaak slecht betaalde werk uit te voeren. Maak van de werkende bevolking één WIJ-groep – waarbij zowel de noden als de perspectieven die mensen met elkaar delen en dus gemeen hebben steeds weer worden herhaald. Enkel een tegenverhaal dat alternatieve perspectieven articuleert, kan extreemrechts de wind uit de zeilen nemen.3) JAAG NIET OP DE KWETSBAREN, MAAR ROEP OP TOT SOLIDARITEIT EN ZORGDoor de sterk toegenomen flexibilisering, de wet op de loonblokkering, de groeiende inkomensongelijkheid en de toegenomen productiviteit is het voor veel werknemers alle hens aan dek en kunnen ze het werk amper nog volhouden. Dertig jaar geleden was 2,5 procent van onze bevolking langdurig ziek. Nu is dat meer dan het dubbele. Een half miljoen mensen is al meer dan een jaar arbeidsongeschikt. 35 procent van de langdurig zieken kampt met mentale problemen, zoals depressie of burn-out. En de groep die het meest afwezig is op het werk wegens burn-out bestaat uit jonge werknemers tussen 20 en 35 jaar.Maak geen jacht op deze mensen, wantrouw hen niet, maar draag zorg voor hen. De hardwerkende Vlamingen die het wel nog volhouden, grijpen steeds vaker naar stimulerende middelen en/of antidepressiva om werk en privé te kunnen blijven combineren. Het neoliberale mantra dat we steeds harder en langer moeten werken, put heel wat mensen zowel fysiek als psychisch uit. Politieke partijen die zich niet langer beroepen op de historisch ontwikkelde kernwaarden, maar zich laten gijzelen door perceptie (het aantal likes en shares, opiniepeilingen), winnen misschien wel de verkiezingen, maar maken van de samenleving de grote verliezer. Er is een wezenlijk verschil tussen het winnen van verkiezingen en de inschrijving van de woede en het onbehagen in een links perspectief. Dit houdt in dat we het gif en de omstootwoede van extreemrechts omsmeden tot solidariserende recht op woede.4) VERSTERK DE PUBLIEKE DIENSTVERLENINGEén van de grootste oorzaken van het maatschappelijke onbehagen spruit voort uit de afbraak van de publieke dienstverlening. De vele mensen die ik de voorbije jaren heb geïnterviewd, gebruiken steevast de metafoor van de lange wachtrijen en wachtlijsten. Mensen wachten op een bus (die maar niet komt), op een trein (met vertraging), op een plaats in de kinderopvang, op een kamer in een rust- en verzorgingstehuis, op een passende behandeling voor de leerstoornis bij een van de kinderen, op een afspraak bij een dienst voor geestelijke gezondheidszorg of een psychiater. De digitalisering van de dienstverlening versterkt daarbovenop de groeiende vervreemding. Heel wat mensen vereenzamen omdat ze nauwelijks nog iemand zien en kunnen spreken.Na de eerste zwarte zondag reageerde de Vlaamse regering in 1996 met de oprichting van het Sociaal Impulsfonds (SIF). Dit resulteerde in sterke samenwerkingsverbanden tussen de stedelijke overheden en het maatschappelijke middenveld. In heel wat wijken die kampten met sociale achterstelling werden klassieke vormen van dienstverlening versterkt door nieuwe participatieve praktijken die burgers op een volwaardige manier betrokken. Het SIF is een belangrijke hefboom gebleken in het bestrijden van sociale achterstelling en het counteren van het onbehagen en wantrouwen. Een sterke publieke dienstverlening maakt dat mensen niet enkel diensten (openbaar vervoer, gezondheidszorg, betaalbare huisvesting, enzovoort) genieten, maar ook toegang krijgen tot plekken en mensen die hen op verhaal laten komen. Een investering in een sterke, toegankelijke en wijdvertakte publieke dienstverlening kan het maatschappelijke en politieke onbehagen in aanzienlijke mate terugdringen.5) VERVANG HET WOORD GRAAIZUCHT DOOR HERVERDELING‘Pak de graaiers’ klinkt rock-’n-roll en ‘nagel de graaiers aan de schandpaal’ klinkt punk, maar dit soort slogans voedt de antipolitieke sentimenten bij de bevolking. Deze anti-establishmenthouding levert extra stemmen op, maar levert weinig bijdrage aan de linkse ideeënvorming en de ideeënstrijd waarmee we ons economische en financiële systeem fundamenteel kunnen hervormen. Het begrip ‘herverdeling van de welvaart en de rijkdom’ heeft een duurzamer en democratischer karakter. Het herverdelingsthema daagt niet alleen economen, maar ook middenveldorganisaties – met op kop de vakbonden – uit om ideeën te introduceren die de bevolking vormen en leren wie arbeid levert, wie de meerwaarde van deze arbeid oogst, welk deel van de winst naar de sociale zekerheid vloeit, welke winst er in de handen van de aandeelhouders terechtkomt en hoe we als samenleving een rechtvaardiger herverdelingssysteem kunnen uitwerken.Vraag de doorsneejongere onder de 30 jaar wat de sociale zekerheid behelst, hoe het uitgestelde loon later in een pensioen wordt omgezet of hoe het komt dat de inkomensongelijkheid sinds de jaren 1980 toeneemt, en je zal verbijsterd zijn door het gebrek aan parate kennis. Heel wat onderzoeksrapporten leren ons dat het klassieke onderwijssysteem de groeiende ongelijkheid reproduceert. Dit zou het maatschappelijke middenveld ertoe moeten aanzetten te investeren in educatie en vorming, om zo de sociaaleconomisch kwetsbare bevolkingsgroepen een uitgebreidere en betere kennis, meer autonomie en een sterker zelfbewustzijn bij te brengen. Wie durft de termen emancipatie of volksverheffing nog te gebruiken?Waarom gaf de linkerzijde in Vlaanderen een groot deel van haar immateriële en materiële infrastructuur waarover ze ooit beschikte uit handen? De meeste volkshuizen zijn gesloten, er is geen eigen krant, weekblad of digitale zender, en de volkshogescholen zijn verdwenen. Met de vorming en educatie die ze vandaag aanbieden, focussen de vakbonden dan weer sterk op de arbeidsorganisatie in het bedrijf, op de lonen en de index, en op de koopkracht, en te weinig op kennis die inzet op het tackelen van de inherente eigenschappen van het kapitalisme: uitbuiting van de mens en de natuur, racisme en kolonialisme, de bestendiging van het patriarchaat, en het feit dat het kapitalisme crisis na crisis nodig heeft om te blijven groeien (en kapitaal te blijven accumuleren).6) KIES VOOR RECHT OP WOEDE IN PLAATS VAN OMSTOOTWOEDEDe strijd tegen extreemrechts kan op termijn enkel worden gewonnen als in de diepe verhalen van de mens het besef ontluikt dat een solidaire en gelijke samenleving tot meer houvast, tot een sterker gevoel van geborgenheid en tot het recht op sociale vooruitgang leidt. Heel wat mensen die op Vlaams Belang stemmen, lijden onder een chronisch gebrek aan sociale erkenning. Het werk dat ze uitvoeren, gebeurt in een sfeer van anonimiteit. Door de arbeidsdeling produceren mensen in afzonderlijke hallen of loodsen alleen nog maar onderdelen van een afgewerkt product dat ze niet langer onder ogen krijgen. Ze beseffen steeds harder dat ze moderne slaven zijn geworden en dat er niemand van de traditionele partijen naar hen luistert of hun harde bestaan op een waardige manier onderkent.De werkende klasse worstelt met klassepijn en ontbeert klassetrots. Dit resulteert in de door extreemrechtse partijen georkestreerde omstootwoede: uithalen en inhakken op anderen, intimideren van andersdenkenden, het toenemende geloof in complottheorieën, enzovoort. Daartegenover zou een links tegenverhaal mensen kunnen vormen en mobiliseren om de omstootwoede om te smeden tot recht op woede. Dit houdt in dat de werkende bevolking als ‘motor’ van onze samenleving wordt erkend en dat ze vanuit een groter zelfbewustzijn het recht op sociale mobiliteit en dus sociale vooruitgang opeist of afdwingt.7) INVESTEEER IN NABIJHEIDSPOLITIEKUiteraard verwachten we van verkozenen dat ze hun parlementaire werk naar behoren en met kunde uitvoeren. Maar burgers verlangen ook naar politieke nabijheid. In het woord volksvertegenwoordiger schuilt een uitdagende opdracht: de noden, dromen en verlangens van de bevolking accuraat detecteren en omzetten in beleidsvoorstellen. Ook aan de linkerzijde zijn er heel wat verkozenen die te weinig voeling hebben met het lot en de positie van de 30 à 40 procent gezinnen en burgers die uitermate hard hun best moeten doen om het einde van de maand te halen. Niet alles, maar veel begint bij luisteren naar de verhalen en perspectieven van burgers.De bevolking verlangt niet naar beloftes maar wel naar nabijheid en betrokkenheid. Een grotere en betere nabijheid is nodig om aan een krachtig en effectief tegenverhaal te bouwen. Dit veronderstelt de aanwezigheid van immateriële en materiële infrastructuur: een eigen krant of weekblad, eigen mediakanalen, publicaties, ontmoetingsplekken, cultuurcafés waarbij, voorbij de kapelletjespolitiek, denkers en doeners uit de linkerzijde bondgenootschappen smeden en de burgerbevolking doen verlangen naar en doen geloven in broederschap, sociale vooruitgang en ecologische betrokkenheid.",2023-08-03T03:00:48+0200,NL
0,https://www.demorgen.be/tv-cultuur/muziek-schrijven-zorgt-ervoor-dat-ik-niet-uit-elkaar-val-miles-kane-over-zijn-nieuwe-soloplaat~b8d6015c5/,‘Muziek schrijven zorgt ervoor dat ik niet uit elkaar val’: Miles Kane over zijn nieuwe soloplaat,"Met een plaat vol explosieve britpop laat crooner-rocker Miles Kane horen dat One Man Band weleens zijn opstapje naar een glorieuze toekomst als sologanger zou kunnen zijn. ‘Maar ik ben slecht in alleen zijn.’“Geloof me: ik heb echt geen cokeprobleem”, grijnst Miles Kane zijn hagelwitte tanden bloot wanneer hij een keer te vaak opzichtig zijn neus ophaalt en onze argwanende blik monstert. “De hooikoorts is me aan het vermoorden, denk ik. Ik snuif me te pletter. Maar hey, áls je iets op zak zou hebben, mag je altijd delen hoor. Wie weet hoe leuk dit gesprek nog wordt.” De klaterende lach die daarop volgt, is haast net zo aanstekelijk als het zangerige Liverpoolse accent waarvan hij zich vrijelijk bedient. Het is onmogelijk om Miles Kane géén vrolijke of vriendelijke peer te vinden. Dat verklaart vast ook zijn artistieke parcours.Want voorlopig blijft hij méér bekend om zijn vriendschap met Alex Turner van Arctic Monkeys - waarmee hij de rangen deelt in The Last Shadow Puppets - en in een ander geval ken je zijn naam wel van talrijke bands als The Little Flames, The Rascals, of Dr. Pepper’s Jaded Hearts Club Band met Matthew Bellamy van Muse. Ook zijn samenwerkingen met Jamie T of Lana Del Rey worden eerder in de mond genomen dan zijn solowerk. Maar geloof hem op zijn coke-loze woord: deze nieuwe plaat zou hem ook als einzelgänger moeten lanceren.Al gaat alleen zijn hem niet zo goed af. Of die bedenking maak je jezelf toch wanneer je ‘Doubles’ hoort op zijn nieuwe plaat One Man Band: “A catalyst for doubles and red wine / Oh I miss my two player high”, zingt hij daar. “Kijk eens aan: ik zing over een high”, grinnikt hij. “Een béétje onderzoeksjournalist zou me nu al lang te grazen hebben genomen. Maar ik pleit onschuldig, edelachtbare. In die tekst gooi ik gewoon een kushandje naar een ex, met wie ik Mario Bros speelde. Wanneer je computerspelletjes in je uppie speelt na een breuk, besef je soms pas hoe hard alléén zijn er kan inhakken. Die zin slaat op een dubbele wodka en een zielig spelletje op jezelf: de onheilige drievuldigheid van eenzaamheid.”Met One Man Band zoekt Kane aansluiting bij de Northern Soul die ook The Verve ooit beleed, en belangrijker nog: zijn eigen tien jaar oude debuutplaat Don’t Forget Who You Are (2013). Die langspeler had zijn toekomst als soloartiest moeten beitelen. “Ik ben blij dat je het zegt, want dat vind ik dus ook. (lacht) Alleen dwaalde ik achteraf iets te ver af. Geen idee waarom. Ik hou van mijn latere platen, maar ik merk dat het grote publiek niet op die doorwrochte sound zat te wachten. De lockdown zorgde voor zoveel spanning dat deze songs er gewoon uit kwamen gespat: ik wilde energie, rauwe power en sexy songs. Dit móést uit mijn systeem. Ik ben er blij om: I’m good at rocking out. Ergens op deze plaat zing ik ‘I write lyrics in my sleep cause it keeps me together’. Dat is mogelijk de eerlijkste zin ooit: muziek schrijven zorgt ervoor dat ik niet uit elkaar val. Deze liedjes houden alle duisternis aan de deur.”Hij grinnikt even, alsof hij het binnenpretje niet wil delen. Maar dan vervolgt hij: “Ik ben eigenlijk een verschrikkelijk emotioneel ventje. Dat zie je ook in een filmpje met Roberto Baggio, de voetbalgod uit mijn jeugd. Ik ontmoette hem onlangs omdat hij lucht had gekregen van een song op deze plaat. Daarin zing ik: ‘You’re showing me the way to go / When I was feeling lost and low /I used sit and watch you steal the show’. Ik vond ’m geweldig, inclusief zijn iconische paardenstaartje. Ergens merkte ik dat hém worden mijn grootste wens was: ik wil bekend worden omdat ik de beste muzikale voorzetjes geef. Baggio zei ooit dat hij nooit genoegdoening vond in de easily scored goal. Dat is misschien het enige wat ik niet deel met hem: de songs die het makkelijkst in de vingers liggen, zijn meestal de beste.“Dat vind ook de strengste criticus in mijn eigen kring. Me mum, mate. Mijn lieve moedertje is mijn beste klankbord: ik zie aan haar blik of ik goud of stront in handen heb. Ze hoeft het niet eens uit te spreken. Gelukkig maar. (lacht) Ze houdt er gelukkig ook van als ik over the top ga: ‘I Am de Niro in Casino / (…) /I’m Pacino in Carlitos / All that being said, you’re never taking me alive / Like Sinatra would say I’m doing things My Way’, zing ik ‘You’re Never Taking me Alive’. Ik geloof niet dat ik ooit méér kon namedroppen in één song, maar het vat mij wel perfect samen op dit ogenblik. Ik ben een stout jongetje dat zich graag stoer voordoet en alles op zijn eigen voorwaarden doet. Paul Weller heeft er ooit een hele carrière op gebouwd. Ik mag daar vast wel één graantje van meepikken.”One Man Band verschijnt vrijdag bij Modern Sky / VirginMiles Kane speelt 1/9 op Crammerock",2023-08-03T03:00:47+0200,NL
0,https://www.demorgen.be/tv-cultuur/overleden-acteur-angus-cloud-nog-in-drie-films-te-zien-hij-bracht-een-unieke-energie-en-vitaliteit-naar-de-set~b93a4e2a/,Overleden acteur Angus Cloud nog in drie films te zien: ‘Hij bracht een unieke energie en vitaliteit naar de set’,"Angus Cloud, die een paar dagen geleden op 25-jarige leeftijd is overleden, is nog in drie films te zien. De Amerikaanse acteur voltooide voor zijn dood zijn scènes in een film van Universal die nog geen titel heeft, de thriller Your Lucky Day en de film Freaky Tales. Dat meldt The Hollywood Reporter.Your Lucky Day speelt zich af op kerstavond en gaat over een gijzeling in een supermarkt. De film van Universal is volgens The Hollywood Reporter een monsterfilm, geregisseerd door Matt Bettinelli-Olpin, Tyler Gillett en Chad Villella. Freaky Tales is een dramafilm van Captain Marvel-regisseurs Ryan Fleck and Anna Boden.“Angus bracht zo’n unieke energie en vitaliteit naar onze set en zijn werk”, lieten Fleck en Boden weten na de dood van de Euphoria-acteur. “We zullen hem herinneren als een slim, geduldig, levendig mens en een toegewijde collega met wie we het geluk hadden samen te werken.”Ook zijn Euphoria-collega Zendaya reageerde op Clouds overlijden. “Ik ben zo dankbaar dat ik de kans kreeg om hem in dit leven te leren kennen, om hem een broer te mogen noemen, om z’n warme, vriendelijke ogen en brede glimlach te zien, of die aanstekelijke kakelende lach te horen. Ik moet glimlachen als ik er nog maar aan denk”, schrijft ze op Instagram. “Ik weet dat mensen deze uitdrukking vaak gebruiken wanneer ze het hebben over mensen van wie ze houden: ‘Ze konden elke kamer oplichten.’ Maar jongens: Angus was daar de beste in. Ik zou hem graag zo willen herinneren. Voor al het licht, de liefde en de vreugde die hij ons schonk.”Het is nog niet zeker waaraan Cloud is overleden. (HLN/AD)",2023-08-03T03:00:47+0200,NL
0,https://www.demorgen.be/tv-cultuur/nieuwe-concerten-van-queen-zijn-misschien-de-laatste~bd82682f/,Nieuwe concerten van Queen zijn ‘misschien de laatste’,"Queen en Adam Lambert (41) hebben fans ongerust gemaakt over hun toekomst, nadat ze vijf shows in Japan hebben aangekondigd als onderdeel van hun Rhapsody Tour, en suggereerden dat dit mogelijk de laatste keer zal zijn.In een verklaring schreven bandleden Roger Taylor en Brian May: “We hebben veel zin om terug te keren naar Japan, het land dat altijd een speciaal plekje in ons hart heeft gehad. Dit kan wel eens de laatste keer zijn... wie weet?”De cryptische opmerking heeft bij veel fans de vrees gewekt dat de iconische rockband overweegt om met pensioen te gaan. Op sociale media hebben verschillende fans hun zorgen geuit over de mogelijke betekenis van de woorden van de band. “Hoe bedoel je ‘de laatste keer’”, schreef een bezorgde fan op Instagram, terwijl anderen hun hoop uitspraken dat de band nog een keer zal optreden in hun eigen land.De Noord-Amerikaanse etappe van de Rhapsody Tour begint in oktober, gevolgd door de vijf Japanse concerten in verschillende stadions die gepland staan voor februari. De tournee is een belangrijk moment in de carrière van de band, die samen met Adam Lambert nieuwe hoogtes heeft bereikt na het enorme succes van de film Bohemian Rhapsody, een biopic over overleden Queen-zanger Freddie Mercury. (HLN)",2023-08-03T03:00:47+0200,NL
0,https://www.demorgen.be/tv-cultuur/scenaristenbond-en-filmstudio-s-gaan-vrijdag-weer-in-gesprek-over-staking~be4da9d2/,Scenaristenbond en filmstudio's gaan vrijdag weer in gesprek over staking,"De Amerikaanse scriptschrijversbond Writers Guild of America (WGA) en de Alliance of Motion Picture and Television Producers (AMPTP), die filmstudio’s en streamingdiensten vertegenwoordigt, gaan vrijdag weer met elkaar in gesprek. Dat schrijven gespecialiseerde Amerikaanse media als Variety en Deadline. Het is de eerste keer dat de partijen weer met elkaar aan de tafel gaan sinds de staking van scriptschrijvers die op 1 mei is begonnen.Volgens die media heeft AMPTP het gesprek aangevraagd.De schrijvers staken onder meer omdat ze een beter loon willen en eisen dat studio’s onderhandelen over regels met betrekking tot het gebruik van kunstmatige intelligentie (AI) bij het maken van films en series.Ook Amerikaanse acteurs zijn aan het staken. Zij legden ruim twee weken geleden hun werk neer omdat ze onder meer beter verloond willen worden voor de vertoning van films en series op streamingdiensten. Ook zij willen afspraken over het gebruik van AI.Door beide stakingen liggen talloze producties in Hollywood stil. (BELGA)",2023-08-03T03:00:47+0200,NL
0,https://www.demorgen.be/nieuws/van-bijenhotels-tot-waardbloemen-de-tuinrangers-helpen-je-met-je-klimaatvriendelijke-tuin~b973b285/,Van bijenhotels tot waardbloemen: de Tuinrangers helpen je met je klimaatvriendelijke tuin,"Of je nu over een grote of een kleine tuin beschikt, een biljartlaken of een woestijn, al twee jaar kun je gratis een beroep doen op de Tuinrangers. Hun doel: klimaatbestendige tuinparadijsjes helpen creëren waar het bruist van het leven. Wij lieten tuinranger Janine Goldwasser naar ons perceeltje afzakken.“Ach meneer, de ene tuin lijkt op een biljartlaken, de andere op een woestijn. We pakken ze allemaal aan.”Aldus de enthousiaste tuinranger Janine Goldwasser (64), nadat we ons wat schaapachtig hebben verontschuldigd voor de staat van onze in aanbouw zijnde tuin. Achteraan in die tuin, geprangd tussen de jaloersmakende groene oases van andere rijtjeshuizen, zijn de honderden rode bakstenen waarmee een vorige eigenaar een pad aanlegde nog niet eens weggehaald. De tuin vooraan is enkel omgespit en het vervallen hok achteraan baadt in tristesse. “Jullie moeten het net zien als een blanco canvas”, sust ze. “Je kan nu doen wat je wilt.”Niet dat ze een tuinarchitect is, wil of zelfs mag zijn, benadrukt ze meteen. “Wij adviseren enkel omtrent klimaatbestendig tuinieren.”Dat Vlaanderen met de Tuinrangers sinds mei 2021 inzet op onze tuinen heeft een reden. “Meer dan 10 procent van het Vlaamse grondoppervlak is tuin”, weet projectleider Werner Van Craenenbroeck (42). “En dat aandeel blijft groeien, omdat we blijven verkavelen. Tegelijk kwam het besef dat zelfs stadstuinen waardevolle stukjes natuur kunnen zijn.“De meeste tuinen zijn te kaal of te leeg, meent hij. “Groene vlaktes met veel gazon en een omheining. Wij helpen met het vinden van een lappendeken van natuurvriendelijke en klimaatrobuuste biotopen als bloemenakkers, minivijvers, vogelbosjes, zonneborders… En wil je specifiek vlinders of bijen lokken? Dan helpen we ook daarmee.”Volgens Van Craenenbroeck ziet de Vlaming graag leven rond zijn huis. “Er worden veel bijenhotels en voederplanken verkocht. Wilde tuindieren helpen is mainstream geworden. Maar je komt er niet met een vetbol. Vogels, bijen en vlinders hebben hun specifieke biotopen nodig. Een paar aanpassingen doen je tuin al bruisen van het leven.”En dus onderwerpt ex-onderwijzeres Janine, een van de 200 vrijwilligers (van wie twee derde gepensioneerd), die dag onze tuin aan haar scherpe kennersblik. Ze raadt aan om perspectief te creëren met een slingerend tuinpad, struiken of een zithoekje en maakt duidelijk dat we rekening moeten houden met licht- en schaduwinval.Anders gezegd: het is over en uit voor de locatie van ons leegstaand bijenhotel en onze nestkast. “De opening van het nestkastje richt je het best naar het (noord)oosten, zodat direct zonlicht of slagregen van geen tel is.” Bijen verkiezen dan weer hun hotellobby pal in de zon.Om onze wens om vlinders te lokken te realiseren, raadt ze enkele waardplanten (gastheren) aan: hop voor de gehakkelde aurelia, grote brandnetel voor de dagpauwoog. Check!Ze begrijpt dat we een gazon willen aanleggen voor de hond, “Maar waarom kies je geen zadenmengsel dat voor 95 procent bestaat uit grassen en voor 5 procent uit bloemzaden die laagblijvend en bestand tegen betreding zijn?” We worden ook warm van het idee om een composthoek te verstoppen achter een takkenwal waar insecten in kunnen overwinteren. Of haar voorstel om langs de tuinmuur, in de schaduw, een klimhortensia te plaatsen.Een dag later al krijgen we haar verslag via mail. Daarin staan zestien waardevolle, netjes uitgewerkte tips. Service!Niet dat iedere Vlaming zomaar een beroep kan doen op een tuinranger. In ons geval hebben we gefoefeld: op de Tuinrangers-site ontdekken we dat in de provincie Antwerpen slechts zestien gemeenten meedoen met de Tuinrangers. Merksem zit daar niet bij. Goldwasser zelf beperkt zich tot Kontich en zakte uitsluitend voor dit artikel af naar onze Merksemse tuin.De provincie Antwerpen heeft echter niet te klagen. Oost- en West-Vlaanderen doen het met respectievelijk drie en zes deelnemende gemeenten slechter. Limburg telt er acht en Vlaams-Brabant elf. De reden? Een tuinadvies mag een tuineigenaar dan niets kosten, gemeenten betalen er wel voor.Van Craenenbroeck. “Wij sluiten driejarige contracten af met lokale besturen. Dat kost kleine gemeenten met tien- tot twintigduizend inwoners 25.000 euro. We engageren ons dan om 225 tuinen te adviseren, een ploeg van drie tot zes tuingangers aan te werven en op te leiden, promotiecampagnes te verzorgen en enquêtes voor effectmetingen af te nemen.”Jaarlijks komen er vijftien gemeenten bij. Tot nu toe namen de tuingangers zo’n 5.000 tuinen onder handen.",2023-08-03T03:00:47+0200,NL
0,https://www.demorgen.be/nieuws/jimmy-mrbeast-donaldson-lesley-ann-poppe~b26fd627/,Jimmy ‘MrBeast’ Donaldson & Lesley-Ann Poppe,"Jimmy ‘MrBeast’ Donaldson, grootste youtuberNeen, niet alles wat Jimmy Donaldson aanraakt, verandert in goud. Die indruk geeft MrBeast, zoals de Amerikaan vooral bekendstaat, echter wel in zijn YouTube-video’s. ’s Werelds meest bekeken youtuber doet regelmatig stunts, geeft hopen geld weg en startte in 2020 dus ook met een eigen burgerketen. Lange tijd verkocht hij dat verhaal als erg succesvol. Deze week raakte echter bekend dat hij het bedrijf achter de keten, Virtual Dining Concepts, voor de rechter daagt wegens ‘oneetbare’ burgers. Het bedrijf reageerde zelf met een eigen rechtszaak tegen MrBeast.Lesley-Ann Poppe, ex-model, presentatrice en zangeres“Een elektrische bakfiets of step? Niets voor mij.” Dat zegt Lesley-Ann Poppe aan Het Laatste Nieuws. Ze was al langer op zoek naar een “comfortabel en ecologisch transportmiddel om de kinderen naar school te brengen en boodschappen te doen”. Het antwoord op haar zoektocht vond Poppe bij een koppel dat ze tegenkwam op strand: zij gebruiken daarvoor een elektrisch golfkarretje. Dat leek Poppe en haar man Kevin zo’n goed idee dat ze die nu zelf verkopen om in de Antwerpse binnenstad te gebruiken, waar bovengronds parkeren voor bezoekers sinds 1 augustus verboden is. Wie een karretje wilt, moet daarvoor algauw zo’n 7.000 euro neertellen.",2023-08-03T03:00:47+0200,NL
0,https://www.demorgen.be/nieuws/peter-de-vleeschauwer-de-politieman-die-werd-ontvoerd-op-het-werk-en-meteen-erna-geliquideerd~badb0bdc/,"Peter De Vleeschauwer, de politieman die werd ontvoerd op het werk en meteen erna geliquideerd","Op een dag in 1996 werd politieman Peter De Vleeschauwer van achter zijn tafeltje gesleurd in een politiegebouw in het centrum van Sint-Niklaas. Hij werd in een BMW geduwd en kort daarna met een nekschot geëxecuteerd. De zaak is nooit opgehelderd, en zal dat ook nooit worden.Nooit transformeerden zo veel Belgen simultaan tot vegetariër of veganist als in de dagen na 20 februari 1995. Die avond werd in het Kempense Wechelderzande het lichaam ontdekt van veearts Karel Van Noppen (42). Hij voerde namens het Instituut voor Veterinaire Keuring (IVK) controles uit op illegaal toegediende hormonen in de veeteelt. Hij werd niet ver van zijn woning opgewacht door huurdoder Albert Barrez. Die handelde in opdracht van topcrimineel Carl De Schutter, die op zijn beurt was ingehuurd door de hormonenmaffia.“Kunnen ze die mens niet gewoon omkopen?”, had Barrez eerst nog gevraagd. Nee, dat ging niet. Er was geen andere manier om de 100 procent onkreukbare Karel Van Noppen te stoppen.Barrez was gekomen met een gestolen BMW 753i. Hij loste meerdere schoten met een Norinco .45, een in België zeldzaam Chinees pistool. Het waren de kogels uit dat pistool die de speurders op het spoor van De Schutter zetten.Goed anderhalf jaar na de moord op Van Noppen werd opnieuw een wetshandhaver vermoord. Op een veeleer atypische manier.Rijkswachter Peter De Vleeschauwer (37) wordt in de avond van 14 november 1996 ergens tussen 20.30 uur en 20.40 uur meegenomen uit de rijkswachtkazerne in de Vermorgenstraat in Sint-Niklaas. Zes buurtbewoners en een man die daar net parkeert horen of zien het gebeuren. Een buurtbewoner ziet een blonde man die een andere man, Peter De Vleeschauwer, achteraan in een BMW5 duwt, zelf mee instapt en de deuren dichtgooit. “Ze vlamden weg”, getuigt een buurman. “De auto is met enorme snelheid en gierende banden weggeschoten.”De parkeerder zegt dat hij niet anders kon dan zich versmallen. “De auto is op een meter gepasseerd en bleef de snelheid opvoeren. Ik diende dicht tegen mijn wagen te blijven om een aanrijding te vermijden. De auto is het Stationsplein opgedraaid zonder te remmen.”Op dat plein komen drie straten samen. De BMW neemt hierna zo goed als zeker de snelste weg richting de dichtstbijzijnde oever van de Schelde.Wie bedenkt dit? Een politieman meenemen uit een politiekantoor waarvan je van buitenaf enkel de poort kan zien? Hoe kan je erop vertrouwen dat enkel die politieman aanwezig zal zijn?Tot 19.30 uur zijn behalve De Vleeschauwer zelf zes rijkswachters in de kazerne aanwezig, allemaal gewapend: Danny D., Mario V., Peter V., Tony D., Erik M. en Koen D. De eerste vier rijden rond halfacht naar buiten om te patrouilleren in de straten van Sint-Niklaas. Kort na hen verlaat ook Erik M. de kazerne, en om 19.50 uur doet Koen D. dat.De hele dag door zijn er meerdere rijkswachters aanwezig in het gebouw, behalve tussen 19.50 en 20.40 uur. In die 50 minuten zit Peter De Vleeschauwer daar alleen als zogenaamde ‘planton’. Dat is rijkswachtjargon voor onthaal. Hij bedient vanop die plek de knop waarmee de op de straatkant uitgevende garagepoort wordt geopend of gesloten.De Vleeschauwers dienst zou aflopen om 21 uur. Om 20.40 uur komt zijn vervanger Eric C. aangefietst. Hij ziet dat de ’s avonds in regel gesloten poort van de kazerne wagenwijd openstaat. Naast de werkplek van de planton ziet hij de rijkswachtjas van zijn collega op de grond liggen, een afgescheurd epaulet, een omgevallen stoel en een soepkom. “Er is soep gemorst op de printer”, meldt Eric C. nog. En: “De soep is nog lauw.”Als ze zijn omkleedkastje doorzoeken, vinden zijn collega’s daar de kwitantie van iets wat Peter De Vleeschauwer twee dagen voor zijn dood in Dendermonde is gaan doen. Hij heeft er onderzoeksrechter Walter Van De Sijpe officieel akte laten nemen van een burgerlijke partijstelling wegens “doodsbedreigingen via herhaalde telefonische oproepen”, zowel bij hem thuis als op zijn vaste lijn bij de rijkswacht.Daar sprak op 7 november iemand deze woorden in: “Peter nu dood.” Over een ander telefoontje beschreef hij tegenover vrienden hoe er was gezegd: “Als ge nog een schoon leven wilt, dan moet ge zwijgen.” Een burgerlijke partijstelling kost in die tijd 3.000 Belgische frank, 75 euro. In het geval van De Vleeschauwer komt dat neer op 5 procent van zijn maandloon.Peter De Vleeschauwer is in Lokeren lid van Agalev, het toenmalige Groen. De combinatie van milieuactivisme en het rijkswachtuniform is in 1996 al net zo absurd als het zou zijn geweest in de tv-reeks 1985. De Vleeschauwer gaat door het leven als eenzame en onvoermoeibare whistleblower. Omdat zijn collega’s hun ogen dichtknijpen voor illegale lozingen in de Durme, voor een pedofiele pastoor, voor de gratis Duvels waarmee een garagist zich heeft verzekerd van een monopolie op takelopdrachten.Ook hijzelf kleurde volgens zijn collega’s buiten de lijntjes. Nadat een automobilist een fietser had aangereden en De Vleeschauwer de verklaring van het slachtoffer opnam, heeft hij in het proces-verbaal (pv) het tijdstip van het verhoor vervalst. De man zou overlijden in het ziekenhuis. Door het gewijzigde tijdstip hoopte De Vleeschauwer de rechten van zijn nabestaanden tegenover de verzekeringsmaatschappij te vrijwaren. Zijn oversten lijken maar wat blij dat ze iets in handen hebben tegen hem en leggen een tuchtsanctie op.Maar die wordt niet meteen concreet en op 21 september 1996 dringen elf leden van de brigade Lokeren in een petitie aan de rijkswachtvakbond NSRP aan op de onmiddellijke mutatie van De Vleeschauwer. “Niettegenstaande een meerderheid van de brigade besliste niet meer met De Vleeschauwer te willen werken, stellen wij vast dat er geen enkel initiatief genomen wordt.” Het lijkt deze petitie te zijn die aanleiding gaf tot zijn mutatie naar Sint-Niklaas, enkele dagen later.In wat voor sferen het conflict zich situeert valt op te maken uit de verhoren van zijn weduwe. “Het ging zo ver dat een vergadering werd bijeengeroepen in de brigade Lokeren, waar bij handopsteking werd gestemd wie nog met Peter wilde samenwerken. Hierbij zou volgens Peter door S. en P. druk zijn uitgeoefend op andere leden van de brigade. Men zou onomwonden aan wie niet tegenstemde gevraagd hebben ‘of zij misschien de volgende wilden zijn’. Leden van de brigade verweten Peter zijn omgang met mensen van lagere klasse en vreemdelingen.”De weduwe beschrijft hoe haar man reageerde op zijn mutatie. “Peter heeft gezegd dat als dat zo zat, er verschillenden gingen moeten bloeden.”Als rijkswachter P. op 13 december 1996 wordt verhoord door het Comité P is Peter De Vleeschauwer exact een maand spoorloos. P., een van de initiatiefnemers voor de petitie, suggereert dat zijn collega helemaal niet is ontvoerd en dat die na kennisname van zijn mutatie naar Sint-Niklaas is gaan flippen. “Wij zaten op dat ogenblik met een aantal mensen samen en toen hij ons passeerde, trok hij met een enorme smak de deur dicht. Hij had een blik in zijn ogen van ‘een wild dier’. Toen ik dat zag, dacht ik dat hij tot alles in staat was. Opgezet spel van hem is volgens mij, rekening houdend met zijn complexe persoonlijkheid, niet uit te sluiten. Ik heb echter geen enkel idee waar of bij wie hij zich in dat geval zou schuilhouden.”Het is wat nagenoeg alle op de zaak zittende journalisten in de weken na de verdwijning dagelijks off the record zal worden toegefluisterd. Dat niet mag worden uitgesloten dat De Vleeschauwer zich rond deze tijd aan de zijde van een blondine te goed zit te doen aan mojito’s op een ver en tropisch eiland.Een week na zijn verhoor, op 21 december 1996, schuift P. mee aan voor de glühwijn op een buurtfeestje. De gesprekken gaan over de ontvoerde rijkswachter. De overbuurman van P. hoort hem zeggen: “Indien ze Peter De Vleeschauwer vinden, dat ze hem dan maar niet vinden met een kogel in zijn hoofd.”Vijf dagen later vaart plezierboot MPS Jadran op de Schelde ter hoogte van Hamme voorbij het standbeeld van Filip de Pillecyn. Het is laag water en op een laag stenen merkt de schipper een lichaam in een blauw uniform. Het is Peter De Vleeschauwer. Hij is om het leven gebracht met een in de nek opwaarts afgevuurde kogel. De kogel heeft het hoofd vooraan verlaten, perfect in het midden van de twee ogen. Dat lijkt te wijzen op het werk van iemand die dit vaker heeft gedaan. Er is geen munitie waar het lab mee aan de slag kan.“De waterligtijd wordt op zes weken geschat”, zegt het autopsieverslag. “Het slachtoffer was meer dan vermoedelijk overleden op het ogenblik dat het in het water terechtkwam.”Peter De Vleeschauwer is meteen na zijn ontvoering geliquideerd en als alles volgens plan was verlopen, was zijn lichaam nooit meer teruggezien. Dat valt op te maken uit een verklaring van Marc Wouters, maritiem technicus bij de Vlaamse Gemeenschap, afdeling Schelde. Hij legt in een verhoor uit dat het op 14 december 1996 om 18.44 uur hoog water was. “Zodat het water omstreeks 21 uur aan het afgaan was. De gemiddelde stroomsnelheid bedroeg tussen de 0,9 en de 1 meter per seconde. Gezien de tijd tussen het verdwijnen en het vinden is het onwaarschijnlijk dat hij altijd gedreven heeft.”Eric C., de rijkswachter die hem die avond zou aflossen voor de plantondienst, zegt in een verhoor op 7 januari 1997: “Mijn indruk is dat Peter niet verontrust geweest is toen er iemand in het plantonlokaal kwam. Hij moet zonder wantrouwen achter zijn klavier zijn blijven zitten en uiteindelijk toch verrast geweest. Ik sluit bijgevolg niet uit dat de daders binnen de rijkswacht moeten worden gezocht. Een buitenstaander kan de gebruiken in het gebouw niet kennen.”Als je rijkswachters de moord op een rijkswachter laat onderzoeken, staat het vervolg in het België van de jaren 90 in de sterren geschreven. Tot vier keer toe worden onschuldige zielen op grond van cafépraat weken- of maandenlang in voorarrest geplaatst. Ex-profwielrenner Johnny Van der Veken overkwam het zelfs twee keer. “Een keer ben ik zeventien uur lang ondervraagd. ‘Als je bekent, stoppen we’, zeiden ze.”",2023-08-03T03:00:47+0200,NL
0,https://www.demorgen.be/tech-wetenschap/wetenschappers-knipperen-met-de-ogen-kunstmatige-menselijke-embryo-s-preciezer-dan-ooit~b2abc267/,Wetenschappers knipperen met de ogen: kunstmatige menselijke embryo’s preciezer dan ooit,"Onderzoekers maken grote vorderingen met de ontwikkeling van kunstmatige menselijke embryo’s. Waarom is dat nodig? En mag dat zomaar? ‘We zijn nog nooit zo dicht bij de real deal geweest.’Wie creëert als eerste een kunstmatig menselijk embryo? Of in elk geval een niet van echt te onderscheiden ‘embryoachtige structuur’, zoals de meeste wetenschappers liever zeggen?Dat is de inzet van een wereldwijde wedloop die op dit moment plaatsvindt. Wetenschappers uit Groot-Brittannië en uit Israël, uit de Verenigde Staten en China buitelden onlangs over elkaar heen om hun nieuwste resultaten aan de wereld kenbaar te maken. Zo traag en geregisseerd als het wetenschappelijke proces vaak is, zo snel en ongecontroleerd ging het nu.Het begon allemaal met een stuk in The Guardian, over het werk van de Pools-Britse ontwikkelingsbioloog Magdalena Zernicka-Goetz. ‘Wetenschappers hebben uit stamcellen de eerste synthetische menselijke embryo’s gecreëerd’, luidde de eerste zin van het artikel, dat sprak over ‘een baanbrekende stap’. Zernicka-Goetz had haar onderzoek die dag gepresenteerd op een congres in Boston.Maar was ze wel de eerste? Nog geen dag later zette de Palestijnse stamcelbioloog Jacob Hanna een artikel met dezelfde strekking op bioRxiv, een website voor wetenschappelijke voorpublicaties. Kennelijk wilde hij voorkomen dat Zernicka-Goetz in haar eentje met de eer ging strijken. Al snel volgden onderzoeksgroepen uit de Verenigde Staten en China. Twee van de vier stukken zijn sindsdien gepubliceerd door Nature.Zo schoof in korte tijd de grens van het wetenschappelijke kennen en kunnen een behoorlijk eind op – en iedereen kon daar getuige van zijn.Vooral de resultaten van Jacob Hanna deden wetenschappers over de hele wereld met de ogen knipperen. Zijn groep maakte uit stamcellen – die zowel waren gewonnen uit een embryo als uit het bloed van een donor – een ‘embryomodel’ dat er precies zo uitziet als een écht embryo op 14 dagen na de bevruchting. Let wel: dus zonder dat er in dit geval een bevruchting, met een eicel en een zaadcel, aan te pas kwam.“Het geeft haast een unheimisch gevoel, zo veel lijkt dit op een echt embryo”, zegt Jesse Veenvliet, die met de onderzoeksgroep die hij leidt aan het Max Planck Instituut voor Moleculaire Celbiologie en Genetica in Dresden zelf ook ‘embryoachtige structuren’ maakt.“We zijn nog nooit zo dicht bij de real deal geweest, dit is echt ongelooflijk”, beaamt Susana Chuva de Sousa Lopes, hoogleraar ontwikkelingsbiologie aan de Universiteit Leiden. “Tot nu toe werden dit soort embryomodellen in een petrischaaltje al snel plat, een tweedimensionaal hoopje cellen. Nu zien we echt een driedimensionale structuur, met alle holtes die in een embryo horen te zitten.”Zowel Jacob Hanna als Magdalena Zernicka-Goetz begon het experiment met stamcellen: cellen die nog het vermogen hebben zich in allerlei richtingen te ontwikkelen. De onderzoekers verdeelden die stamcellen in drie groepjes, en stuurden die groepjes vervolgens ieder een andere richting op qua ontwikkeling. Hanna deed dat met chemische stofjes, Zernicka-Goetz werkte met genetische modificatie. Daarna brachten beide onderzoekers de groepjes cellen weer bij elkaar, en vervolgens gebeurde het wonder: de cellen organiseerden zich uit zichzelf tot een soort embryo, met alle celtypen die daarbij horen.“Het is alsof je legosteentjes van verschillende kleuren bij elkaar gooit en die zichzelf op kleur sorteren”, legt Veenvliet uit. En om in die analogie te blijven: dat legobouwwerk blijkt daarna ook nog te kunnen groeien en zich te kunnen ontwikkelen.Hoever? Dat weet nog niemand. “Jacob Hanna kapte zijn experiment af na 14 dagen, maar er was geen reden om te stoppen: de embryoachtige structuren zagen er toen niet slecht uit”, zegt Chuva de Sousa Lopes.En dan, wat kun je er dan mee, als je een soort-van-menselijk embryo in handen hebt?Op de eerste plaats kunnen wetenschappers er fundamenteel onderzoek mee doen. Ze kunnen leren wat er met een menselijk embryo gebeurt in de eerste dagen na de innesteling. Normaal gesproken is dat een ‘black box’, zoals Zernicka-Goetz het noemt. Een bevrucht embryo dat door de baarmoeder zweeft en zichzelf vervolgens vastzet, is niet zo gemakkelijk te bestuderen. Een synthetisch embryo in een petrischaaltje wel.Zulk onderzoek leidt bovendien direct naar praktische toepassingen. Zernicka-Goetz begint haar voorpublicatie met de opmerking dat “de menselijke voortplanting opvallend inefficiënt is, met naar schatting 60 procent van zwangerschappen die misgaat in de eerste twee weken na de bevruchting”. Als je beter weet wat er gebeurt, en wat een zich ontwikkelend embryo nodig heeft, zouden vrouwen misschien gemakkelijker zwanger kunnen raken.“Ook het succes van ivf zou je op die manier kunnen verhogen”, denkt Veenvliet. Hij noemt een voorbeeld uit onderzoek dat hij zelf deed: door het zuurstofgehalte rond een embryomodel te verlagen, verliep de ontwikkeling beter – en dat is best te begrijpen, want ook in de baarmoeder staan embryo’s normaal gesproken bloot aan een zeer laag zuurstofgehalte. Veenvliet: “Als je op die manier betere embryo’s krijgt, zullen ook ivf-pogingen vaker slagen.”Daarnaast kun je op de embryomodellen toxische tests uitvoeren. “Je zou er medicijnen mee kunnen testen op giftigheid tijdens de zwangerschap”, zegt Veenvliet. “Denk aan het middel softenon, dat in de jaren zestig werd gegeven tegen zwangerschapsmisselijkheid. Er kwamen daardoor duizenden kinderen met handicaps zoals verkorte ledematen ter wereld, een groot deel van hen overleed zelfs. Bij dierproeven met zwangere muizen had dat medicijn geen problemen opgeleverd. Maar als je het had kunnen testen op menselijke embryomodellen, had je meteen kunnen zien dat er iets mis was.”Toch is haar eigen werk vooral ingegeven door fascinatie, vertelt Chuva de Sousa Lopes. “Op deze manier begrijpen we steeds meer van het mysterie van het leven.”Alles goed en wel, maar mag dit allemaal zomaar? Het onderzoek met menselijke embryo’s is, in Nederland en in veel andere landen, aan strenge regels gebonden: je mag ze laten groeien tot uiterlijk 14 dagen na de bevruchting. De grote vraag is: moet dat ook gelden voor de creaties zoals Jacob Hanna, Magdalena Zernicka-Goetz en anderen die maken? Zijn dat embryo’s, of niet?“Nee, dit kun je geen embryo’s noemen”, zegt Veenvliet overtuigd. “Ze kunnen niet uitgroeien tot een baby, daarvoor durf ik mijn hand in het vuur te steken. Je kunt ze niet eens in een baarmoeder plaatsen om ze verder te laten groeien: het stadium waarin innesteling plaatsvindt wordt bij het maken van deze structuren simpelweg overgeslagen. In een petrischaaltje verder opkweken gaat ook niet, die techniek bestaat nog niet. Bovendien: ook bij muizen of andere dieren is het nog nooit gelukt om levensvatbare kleintjes te creëren uit kunstmatige embryo’s.”Voor Veenvliet is dat reden genoeg om te zeggen: laat deze embryomodellen maar verder groeien dan die ontwikkelingsfase van 14 dagen. “Ik zou wel willen weten wat er gebeurt: gaan zich de voorlopers van organen vormen, een hartje? Als je tot het stadium wacht dat in de natuur na 21 dagen wordt bereikt, is dat te zien. Dan hebben we ook een beter idee van wat voor entiteiten dit zijn.”Er zijn ook wetenschappers die niet uitsluiten dat er uit deze embryoachtige structuren wél een echt mensje kan groeien, in elk geval op termijn. Op sociale media mengde Gert Jan Veenstra, moleculair ontwikkelingsbioloog aan de Radboud Universiteit, zich in de discussie over het onderwerp. Hij pleitte ervoor om op een zeker moment de ‘eendentest’ toe te gaan passen. Die luidt: als het eruitziet als een eend, zwemt als een eend, en kwaakt als een eend, dan is het waarschijnlijk een eend.“Op die manier zou je ook naar deze embryomodellen kunnen kijken”, licht Veenstra telefonisch toe. “Als het lijkt op een embryo, de diverse cellen heeft van een embryo, die dezelfde ordening hebben als in een embryo, en dezelfde genen staan aan en uit als in een embryo, dan is het waarschijnlijk een embryo.”Het is nu eenmaal onmogelijk om de proef op de som te nemen en een kunstmatig embryo tot aan het einde door te laten groeien, betoogt Veenstra. “Dat zou onethisch zijn, zowel voor de moeder bij wie je zo’n kunstmatig embryo in de baarmoeder zou plaatsen als voor het kind dat op die manier mogelijk ontstaat. Wie weet wat de gevolgen voor hun gezondheid zouden zijn? Een definitief bewijs van de levensvatbaarheid van deze menselijke embryomodellen krijgen we dus niet. Maar als het bij dieren eenmaal is gelukt om op deze manier nakomelingen te krijgen, moeten we ervan uitgaan dat het ook bij mensen kan.”Nog een half jaar, misschien een jaar: zo lang geeft Susana Chuva de Sousa Lopes het, voordat er op deze manier uit stamcellen levende muisjes worden gekweekt. “Vanaf dan kun je ook voor de mens niet meer volhouden dat deze embryoachtige structuren alleen maar modellen zijn”, vindt ook zij. “Maar tot die tijd is dit een grijs gebied. Voor onderzoekers komt het dan goed uit om te zeggen dat het geen embryo’s zijn, want op die manier kunnen ze ermee doen wat ze willen.”Het verklaart misschien waarom ook Magdalena Zernicka-Goetz, de wetenschapper met wie de ophef over kunstmatige embryo’s begon, voortdurend benadrukt dat haar ‘kleine clusters van cellen’ weliswaar ontzettend op embryo's lijken, maar absoluut géén echte embryo’s zijn. Ook zij lijkt zich ervan bewust te zijn dat de poort naar een nieuw, fascinerend onderzoeksterrein ieder moment in haar gezicht kan worden dichtgeslagen.",2023-08-03T03:00:46+0200,NL
0,https://www.demorgen.be/tv-cultuur/makers-van-podcasts-op-zoek-naar-centen-zelfs-de-best-beluisterde-leveren-in-vlaanderen-niet-genoeg-op-om-van-te-leven~beee99e3/,Makers van podcasts op zoek naar centen: ‘Zelfs de best beluisterde leveren in Vlaanderen niet genoeg op om van te leven’,"Podcasts luisteren doen we steeds vaker, ervoor betalen willen we amper. Een spreidstand die podcastmakers van allerlei pluimage hoofdbrekens bezorgt. ‘Tweeduizend euro voor een reclamespotje? Daar geef je toch je vrijheid niet voor op?’Behoorlijk ontluisterend. Beter kun je de cijfers die onderzoekers van de Arteveldehogeschool de voorbije maanden oplijstten niet samenvatten. Ze onderzochten de betaalbereidheid van podcastluisteraars. En hoewel die behoorlijk fanatiek blijken in het luisteren, laat zowat 70 procent van hen weten er zelfs nog niet aan te denken te betalen voor die luisterbeurten.Een harde boodschap om zo zwart op wit te zien staan. Maar eigenlijk niets nieuws voor al wie met podcasts bezig is.“Zelfs de best beluisterde podcasts leveren in Vlaanderen niet genoeg op om van te leven.” Laura Scheerlinck weet waar ze het over heeft. Ze is samen met Silke Vandenbroeck host van De volksjury, een immens populaire true crime-podcast goed voor 375.000 luisteraars per maand en een bijzonder enthousiaste fanbase.“Veel mensen gaan ervan uit dat die cijfers genoeg moeten zijn om er een inkomen aan over te houden, maar dat is dus een misvatting.” Die luisterbeurten, hoeveel het er ook zijn, brengen immers geen euro in het laatje. “Blijkbaar is het een paar jaar geleden tijdens een meeting op het hoofdkwartier van Spotify, tot nader order het populairste podcastplatform, goed fout gelopen”, lacht Scheerlinck. “Daar is toen bepaald dat je in tegenstelling tot muziek voor podcasts niet betaald wordt per luisterbeurt.”Sinds die faliekant afgelopen vergadering in het Hoge Noorden wordt gezocht naar alternatieve inkomstenbronnen. Merchandising bijvoorbeeld. Met liveshows in theaterzalen en culturele centra, aan zo’n podcast gekoppelde boeken, of totebags en koffiemokken met de merknaam erop, proberen podcastmakers geld in het laatje te brengen.En dat werkt, vertelt Andries Beckers, samen met comedian Alex Agnew de man achter de microfoon bij Welcome to the AA, net als De volksjury een Vlaams podcastmonument. “De ticketverkoop van zo’n liveshow levert ons uiteraard iets op. Maar daartegenover staat dat je ook heel wat tijd in dat soort events stopt. Het is dus eigenlijk geen vergoeding voor de tijd die je aan het maken van je podcast besteedt.”Eenzelfde verhaal horen we bij Scheerlinck. Ook zij wijst op de extra tijd die ze in de liveshows van De volksjury investeert. “We zijn ook niet met die shows gestart om financiële redenen. Het was gewoon iets waar onze fans om vroegen en waar wij ook veel zin in hadden.”Hetzelfde geldt voor de boeken en andere hebbedingen die van De volksjury te koop zijn. “Ook die zijn er vooral op vraag van de fans gekomen. Je moet de opbrengst die dat oplevert ook niet overschatten. Het is niet zo dat we tienduizend van die totebags verkopen.”Bijkomend probleem: merchandising heeft enkel slaagkansen bij podcasts, zoals De volksjury of Welcome to the AA, die met een merknaam kunnen uitpakken. Voor het podcastcollectief SCHIK – dat succesvolle titels als Bob en El Tarangu achter zijn naam heeft staan – is dat een pak moeilijker. “Wij moeten ons luisterpubliek bij elke productie opnieuw opbouwen”, vertelt Randy Vermeulen, eindredacteur en producent bij SCHIK.Is het inlassen van reclameblokken dan een alternatief? Die kunnen een deel(tje) van het probleem oplossen, denkt Vermeulen. “Maar verwacht niet dat je daar het leeuwendeel van je budget mee bij elkaar krijgt.”Het bewijs van die stelling wordt geleverd door De volksjury, waar luisteraars reclame voor bijvoorbeeld Hello Fresh of Air Up te horen krijgen. “Dat brengt iets op, maar lang niet genoeg om de productiekosten te dekken”, geeft Scheerlinck toe.Het is meteen de reden waarom ze bij Welcome To the AA, op een flirt met Humo na, zich niet aan reclame wagen. Beckers: “Wat krijg je voor zo’n spotje? 1.500 euro, in het beste geval 2.000 euro. Ik weet dat we gezeik krijgen als we plotseling met reclame zouden beginnen. (lacht) Toen we Humo als sponsor vermeldden, kregen we al mails van mensen die vonden dat de toon van de podcast toch net iets anders was. Als we dat gezeik erbij willen nemen, zal het toch voor meer dan 2.000 euro moeten zijn.”Het probleem is dat die reclamespotjes niet op hun echte waarde worden geschat, klinkt het in podcastkringen. Waar radiospotjes op traditionele zenders vaak gewoon voorbijwaaien en opgaan in de achtergrond, is dat bij een podcast anders. Omdat die audiovorm nu eenmaal een bepaalde vorm van concentratie vraagt, komen de spotjes die daarin verwerkt worden veel beter binnen.“Ik weet welke impact onze podcast heeft”, zegt Beckers. “Als wij een auteur te gast hebben, mogen ze bij de drukkerij bij wijze van spreken al een extra druk van zijn boek bestellen. En de bedragen die ons op de reclamemarkt worden aangeboden voor integratie in Welcome to the AA staan daar absoluut niet in verhouding mee.”Dan ziet Beckers meer heil in een structureel partnership, zoals we in grotere podcastmarkten als de Verenigde Staten zien: één merk dat zijn naam aan een podcast verbindt in ruil voor een substantieel bedrag.Het is een pad dat ze ook bij SCHIK wilden bewandelen voor hun nieuwste productie De erfenis, die ze zonder de financiële steun van een omroep als VRT of VPRO willen produceren. “We hebben laten becijferen dat zo’n partnership bij een van onze producties goed zou zijn voor zo’n 50.000 euro per jaar”, zegt Vermeulen. “Alleen is de markt daar blijkbaar nog niet klaar voor: we zijn er niet in geslaagd een sponsor te vinden die dat bedrag op tafel wil leggen.”Ook Beckers en Agnew zijn bezig met een marktonderzoek dat op termijn tot zo’n partnership moet leiden. “Het is een kwestie van tijd voor we onze handtekening zetten”, zegt Beckers. Hij verwijst naar een titel als 90 Minutes, de voetbalpodcast die onder de vleugels van VRT-merk Sporza zijn ding kan doen. “We zien onszelf ook wel zo’n deal maken. Alleen willen we dat enkel tegen het juiste bedrag doen. (lacht) Als we sell outen moet daar genoeg geld tegenover staan.”Ook een betaalmuur is een optie om geld te verdienen met het maken van een podcast. Al kan die mogelijkheid op weinig enthousiasme rekenen bij de podcastmakers die we contacteerden. “De abonnementmodellen die momenteel bestaan, zijn te ingewikkeld”, vindt Vermeulen. “Al is het maar omdat je vaak een kredietkaart nodig hebt om zo’n abonnement af te sluiten. Ik heb die bijvoorbeeld niet, wat dus zou betekenen dat ik onze eigen podcasts niet kan beluisteren. Momenteel is het ook niet mogelijk om bijvoorbeeld een volledige reeks als Bob voor een vast bedrag te verkopen.”Ook bij De volksjury geloven ze niet in dat model. “Toch niet voor het soort podcast dat wij maken. Wij bereiken een heel jong publiek. Die zijn sowieso niet bereid om te betalen.”Beckers ziet nog een ander probleem. “Je maakt zo’n podcast toch ook om er zo veel mogelijk mensen mee te bereiken. Welcome to the AA is gemiddeld goed voor 400.000 tot 500.000 luisteraars per maand. Stel dat we plots 2 euro per aflevering zouden vragen. Dan weet je dat je het grootste deel van dat publiek kwijt bent. Natuurlijk, als we slechts een tiende van onze luisteraars over houden en die willen allemaal betalen, dan spreken we over absurde bedragen. Alleen gaat dat wel ten koste van de impact die je hebt.”Nochtans zijn er wel degelijk voorbeelden te vinden waarbij zo’n betaalmuur werkt. Deze krant heeft sinds een paar weken met OK, dan niet en Mensenkennis twee podcasts achter de betaalmuur staan. “Omdat we er principieel van overtuigd zijn dat je journalistieke producten die met veel liefde en zorg gemaakt zijn niet zomaar gratis weggeeft”, legt hoofdredacteur Remy Amkreutz uit. Al speelt – uiteraard – ook het financiële een rol. “Willen we als krant blijven investeren in podcasts, dan is een duurzaam verdienmodel nodig.”Amkreutz noemt het optrekken van die betaalmuur een berekende gok. Een gok die loont, zo blijkt. “De voorbije weken hebben een heel aantal mensen een abonnement op de krant genomen specifiek om die twee podcasts te kunnen beluisteren. Dat sterkt ons in het idee op deze weg door te gaan.”Wat niet betekent dat nu alle De Morgen-podcasts achter dezelfde betaalmuur zullen verdwijnen. “Deze aanpak werkt alleen voor heel specifieke titels: podcasts die zich richten tot een nichepubliek, met bijvoorbeeld een herkenbare host als trekker”, zegt Amkreutz. Een actuapodcast zoals Lopende zaken, die normaliter na deze zomer terugkomt, mikt op een veel breder publiek. “Het is logisch dat je die gratis blijft aanbieden.”Welk verdienmodel – of welke combinatie van modellen – uiteindelijk het beste zal blijken, moet de toekomst uitwijzen. Maar dat er zo’n duurzaam model nodig is, daar twijfelt niemand aan. “De financiële onafhankelijkheid en de vrijheid die daarmee gepaard ging, heeft de podcast als genre groot gemaakt”, zegt Beckers.“Maar nu is het tijd om dat publiek te gelde te maken. Zolang je niet behoorlijk betaald wordt voor wat je doet, blijven mensen dat als een – uit de hand gelopen – hobby zien”, zegt Beckers. “Maar dat is het voor ons en heel veel andere podcastmakers al lang niet meer. Welcome to the AA is een professioneel product. Het is niet meer dan normaal dat daar een vergoeding tegenover staat.”",2023-08-03T03:00:46+0200,NL
0,https://www.demorgen.be/snelnieuws/politie-massaal-aanwezig-in-amerikaanse-senaat-na-melding-van-schutter-noodoproep-blijkt-vals-alarm~bf5d9f92/,"Politie massaal aanwezig in Amerikaanse Senaat na melding van schutter, noodoproep blijkt vals alarm","Volgens de politie van Washington zijn er tot nu toe geen gewonden en geen schutter gevonden bij kantoorgebouwen van de Amerikaanse Senaat. Het gaat mogelijk om vals alarm. De speciale politie-eenheid van het Capitool, waar de Senaat en het Huis van Afgevaardigden zijn gevestigd, waarschuwde eerder voor een mogelijke schutter.Via het noodnummer 911 was een oproep van een schutter in de Amerikaanse Senaatsgebouwen binnengekomen zijn, meldde de politie van het Capitool op X, het voormalige Twitter. Mensen die in de kantoorgebouwen van de Senaat zijn, worden nog wel opgeroepen om zich te verschuilen. Er werden ook mensen geëvacueerd.De politie heeft nog steeds geen bevestiging dat er ook echt schoten zijn gelost in het Capitool, meldt ze op sociale media. De situatie wordt wel nog onderzocht. Volgens een reporter ter plaatse zou het kunnen gaan om een persoon “met mentale gezondheidsproblemen” en niet om een daadwerkelijke schutter.De Amerikaanse Senaat is momenteel met zomerreces. De meeste politici zijn daarom niet in hun kantoren.",2023-08-02T22:13:00+0200,NL
0,https://www.demorgen.be/snelnieuws/jury-besluit-tot-doodstraf-voor-dader-massamoord-in-amerikaanse-synagoge~b38886e9/,Jury besluit tot doodstraf voor dader massamoord in Amerikaanse synagoge,"De Amerikaanse man die in oktober 2018 in een synagoge in Pittsburg elf mensen doodschoot, wacht de doodstraf. Een jury heeft woensdag gekozen voor de ultieme straf en volgens de Amerikaanse wet moet de rechter het advies van de jury volgen.De moord tijdens de gebedsdienst in de Tree of Life-synagoge in Pittsburg geldt als de bloedigste antisemitische aanslag uit de Amerikaanse geschiedenis. Behalve de elf doden – die in leeftijd varieerden van 54 tot 97 jaar – raakten zes mensen gewond.Twaalf juryleden hadden minder dan tien uur nodig om tot een unanieme uitspraak te komen. Zij liet bij hun keuze voor de doodstraf meewegen dat de man, de 50-jarige Robert Bowers, zijn daad lang van tevoren had gepland, en dat hij jaren na de moordpartij had gezegd dat hij maar één ding betreurde: dat hij niet meer joden had gedood.Dit wees op een weloverwogen daad, en ontkrachtte pleidooien van de verdediging die had aangevoerd dat Bowers psychiatrische problemen had, dat hij een “chaotische jeugd” had gehad, en dat hij als tiener al eens had geprobeerd zichzelf van het leven te beroven. Bowers was een openlijke antisemiet en een racist die op sociale media sprak over het “instandhouden van het witte ras”.Op 27 oktober 2018 stormde Bowers de synagoge binnen met een halfautomatisch geweer en drie pistolen, en begon om zich heen te schieten. Hij werd uiteindelijk ter plekke door politieagenten neergeschoten en gearresteerd. Bowers werd schuldig bevonden aan 63 misdrijven, waaronder dodelijke haatmisdrijven.De rechter zal donderdagochtend formeel het doodvonnis uitspreken.",2023-08-02T20:57:26+0200,NL
0,https://www.demorgen.be/nieuws/ook-boegbeeld-van-de-bodypositivity-lizzo-aangeklaagd-voor-intimidatie-wat-is-er-aan-de-hand~b32240d1/,Ook boegbeeld van de bodypositivity Lizzo aangeklaagd voor intimidatie: wat is er aan de hand?,"Door niet de vanzelfsprekende popster te zijn, kon Lizzo (35) uitgroeien tot boegbeeld van de bodypositivity-beweging. Haar boodschap – ‘vier wie je bent’ – staat volgens drie ex-danseressen in schril contrast met het personeelsbeleid.In de HBO-documentaire Love, Lizzo uit 2022 is het een pakkende scène: na een repetitie voert de Amerikaanse zangeres een kringgesprek met haar ‘big grrrls’ – de leden van haar danscrew. Die vertellen zonder rem over de worstelingen die met te veel kilo’s gepaard gaan. Lizzo streeft namelijk niet zozeer naar perfectie, maar wel naar ‘echtheid’, stelt ze. De danseressen moeten zich, wanneer ze het gelijknamige lied uitvoeren, ‘good as hell’ voelen als zwarte, zwaarlijvige vrouwen.Beschuldigingen van drie voormalige danseressen, big grrrls tussen 2021 en 2023, plaatsen die scène vandaag in een ander daglicht. Samen met de aanvoerder van de danscrew zou Lizzo een onveilige omgeving gecreëerd hebben, waarbij dansers onder meer seksueel geïntimideerd werden of aangesproken op hun gewicht. Een sfeer die “ingaat tegen alles waar zij voor staat”, zo leest de aanklacht die ingediend is bij de rechtbank van Los Angeles.Een incident in Amsterdam valt daarbij op. In stripclub Bananenbar zou Lizzo personeelsleden na een optreden uitgenodigd hebben om ‘de naakte artiesten aan te raken, dildo’s op te vangen die uit de vagina’s van de strippers werden gelanceerd en bananen te eten die uit de vagina’s van de artiesten staken’. Daarbij werd ook druk uitgeoefend op een vrouwelijke werknemer die weigerde mee te doen.Voor Lizzbians – haar trouwe schare fans – zal het even schrikken zijn. De beschuldigingen, die de juridische toets nog moeten doorstaan en door de stripclub zelf ontkend worden, raken aan de kernboodschap van Lizzo. De zwarte zangeres met een maatje meer is boegbeeld van een beweging die lichaamsvormen van alle heersende normen probeert te ontdoen.“Vier wie je bent”, schreeuwt Lizzo van de daken, maar niet in de coulissen? Een beetje alsof een bekende burn-outprof plots zelf een toxische leidinggevende zou blijken te zijn.In 2020 beschreef het Amerikaanse muziektijdschrift Rolling Stone Lizzo als “een nieuw soort superster”, omdat ze als zwarte zangeres met een maatje meer haar plek opeiste in “de voornamelijk slanke en witte popscene”. Een figuur als Lizzo had, zo lijkt de consensus, tien jaar geleden geen schijn van kans gemaakt in de popindustrie.Lizzo – echte naam Melissa Viviane Jefferson – lijkt op geen enkel vlak in de gangbare clichés te passen. Ze groeit op met gospel, noemt OK Computer van Radiohead de “soundrack van mijn jeugd” – niet meteen de muziek waar andere zwarte meisjes zich mee vereenzelvigen – en geeft op haar 21ste een universitaire studie dwarsfluit in Houston op, om het dan als rapper te proberen.In interviews of speeches vertelt Lizzo over de financiële problemen die volgden, en hoe ze een jaar in haar auto woonde om uit de kosten te geraken. Evengoed gaat het over de dood van haar vader, of hoe twerken haar verloste van de “hekel aan mijn kont” – in diezelfde TED-talk beschrijft ze de zwarte geschiedenis van twerken.Dat Prince haar in 2014 als tweede stem in ‘Boytrouble’ in de kijker zet, blijkt niet voldoende om het blik aan onzekerheid weg te spoelen. “Lange tijd was er voor mij geen plaats in de showroom. Ik zat weggestopt in de achterste kast”, zei Lizzo – een combinatie van roepnaam Lissa en de Jay Z-song ‘Izzo’ – na haar doorbraak in 2019.Na twee lauw onthaalde albums wordt de derde worp Cuz I Love You dat jaar wél de stormram. Met single ‘Truth Hurts’ staat ze wekenlang bovenaan in de Amerikaanse Billboard-hitlijst, in Europa charmeert vooral de dansbare zomersingle ‘Juice’. Time Magazine zet haar even later op de cover als ‘Entertainer of the year’.Entertainend is het minste wat je kan zeggen van Lizzo. Staat ze niet te schudden in een tanga, dan speelt ze (al twerkend) op de kristallen, eeuwenoude fluit van de Amerikaanse president James Madison, een van Amerika’s Founding Fathers. Altijd met de drie zelf’s in het achterhoofd: zelfvertrouwen, zelfliefde, zelfrelativering.De balans zorgde dat de positieve attitude oprecht overkwam, dat de shapewear van haar label Yitty – met maten XS tot 6XL – niet als goedkope marketing werd beschouwd. In de Emmy-winnende serie Lizzo’s Watch Out for the Big Grrrls ging ze op zoek naar dansers die er zoals haar uitzien, in tegenstelling tot “de dansers die ik via agentschappen kan inhuren”.Het orgelpunt komt er begin dit jaar, wanneer ze als eerste zwarte vrouw sinds Whitney Houston in 1994 de Grammy voor Record of the Year wint met ‘About Damn Time’. Bekroning voor een funky riedel en een funky persoonlijkheid.Onderweg waren er tot nu toe enkel kleine opschuddingen, eigen aan het vergrootglas op dit soort wereldsterren. Het woord ‘spaz’ in een lyric, die haar op forse kritiek kwam te staan van mensen die met spasmen kampen, werd uiteindelijk weggehaald. Of de TikTok-filmpjes over een tien dagen durend smoothiedieet, volgens sommige fans net iets te veel promotie voor de dieetcultuur.De storm zal nu minder snel gaan liggen. Documentairemaker Sophia Nahli Allison, die twee weken meeliep met Lizzo, noemt haar nu “arrogant, egoïstisch en onaardig”. Ook Beyoncé besloot tijdens een concert haar gewoonlijke shout-out naar Lizzo tijdens het nummer ‘Break My Soul (Queen’s Remix)’ even over te slaan.Of er iets verandert aan de introscène van Barbie zal moeten blijken. Die hitfilm, die bodypositivity viert, ontwaakt op de tonen van het nummer ‘Pink’. Gezongen door, jawel, Lizzo.",2023-08-02T19:34:42+0200,NL
0,https://www.demorgen.be/snelnieuws/china-wil-minderjarigen-s-nachts-weghouden-van-het-internet~b5b52133/,China wil minderjarigen ‘s nachts weghouden van het internet,"Chinese jongeren onder de 18 jaar zullen binnenkort niet meer met hun smartphone op het internet kunnen ‘s nachts. Er komt ook een beperking op het aantal uren dat minderjarigen overdag online doorbrengen. Dat blijkt uit een nieuwe ‘antiverslavingswet’ die vandaag is aangekondigd.De maatregel gaat in vanaf 2 september en bepaalt dat een minderjarige tussen 22 uur en 6 uur niet met een mobiel toestel op internet kan. Bovendien zullen 16- en 17-jarigen ook overdag maar twee uur online mogen zijn met hun smartphone. Bij kinderen onder de acht jaar ligt de limiet op 40 minuten. Providers krijgen nu de opdracht om die beperkingen op technisch vlak uit te voeren.Het wordt niet verplicht om de regels van de Chinese cyberspacewaakhond (CAC) strikt op te volgen. Ouders krijgen de mogelijkheid om de beperking te deactiveren.De bedoeling van de maatregel is om “een veilige en gezonde internetomgeving voor minderjarigen te creëren”, meldt de CAC nog.China had in 2021 ook al beperkingen opgelegd op het aantal uren dat minderjarigen aan videogames kunnen besteden. De goedkeuring van nieuwe games is bovendien voor een periode van negen maanden bevroren.",2023-08-02T19:11:30+0200,NL
0,https://www.demorgen.be/meningen/trump-lijkt-telkens-weer-alle-tegenstand-te-overtroeven-maar-dit-keer-is-het-misschien-anders~b84ccdbd/,"Trump lijkt telkens weer alle tegenstand te overtroeven, maar dit keer is het misschien anders","Barbara Debusschere is journalist.Donald Trump is de ultieme ‘teflonpoliticus’: zijn antiaanbaklaag is zo dik dat de grootste smerigheid van hem afglijdt. Dat inspireert ook andere leiders tot het idee dat ze met ongeveer alles kunnen wegkomen als ze maar Trumps aanpak kopiëren. Een strafklacht op verdenking van zwijggeld uit de campagnekas aan een pornoactrice of voor vertrouwelijke regeringsdocumenten thuis achterhouden? Rechtszaken over jarenlange financiële fraude? Het brengt de rechtse politicus met het oranje haar niet aan het wankelen.Integendeel. Trump lijkt in al die zaken telkens weer alle tegenstand te overtroeven. In de campagne voor de verkiezingen volgend najaar ligt hij flink op kop in de opiniepeiling. Ondanks de resem (straf)klachten. Of zelfs dankzij die procedures. De rechtszaken versterken namelijk zijn populaire stelling dat overheid en justitie rot zijn. Telkens wanneer Trump een nieuwe aanklacht te verwerken krijgt of voor de rechter moet komen, schiet het bedrag dat zijn campagneorganisatie binnenhaalt dan ook omhoog.Maar dit keer is het anders. De klacht die speciaal aanklager Jack Smith zonet tegen Trump formuleerde is ongezien in de geschiedenis en heeft het potentieel om dit politieke fenomeen onderuit te halen. Ze leest als een verhaal waar Shakespeare graag zijn tanden had ingezet. En waarin Trump wordt neergezet als vijand van de democratie. Op basis van de feiten over hoe hij zijn verkiezingsnederlaag in 2020 weigerde te aanvaarden en de resultaten poogde om te buigen, wordt de ex-president aangewreven dat hij, uit machtswellust en in samenspraak met zes ‘medesamenzweerders’, de kern van de Amerikaanse democratie heeft aangevallen.De uitkomst van deze rechtszaak zal antwoorden op de vraag of een leider in een democratie ongestraft leugens kan verspreiden en de verkiezingsprocedure kan hinderen nadat kiezers hem hebben verworpen.Kenners wijzen erop dat juridisch zwaargewicht Smith de aanklacht alvast solide heeft opgesteld. Zo staat er dat Trump er door meerdere medestanders en adviseurs van op de hoogte gebracht werd dat hij de verliezer was en de verkiezingsresultaten niet vervalst waren. Kan de aanklager dat hard maken voor de jury, dan staat vast de ex-president niet, zoals hij claimt, goedgelovig dacht dat hij had gewonnen. En dat hij met opzet leugens verspreidde die leidden tot de bestorming van het Capitool, waarbij vijf doden vielen.In de politieke arena zal Trump ondertussen uit hetzelfde lucratieve populistische vaatje blijven tappen: hij vergelijkt deze aanklacht met een ‘nazivervolging’. Maar in de rechtszaal vermogen grootspraak en slachtofferretoriek minder. Op deze aantijgingen staat twintig jaar cel. De kans bestaat volgens waarnemers dan ook dat Trump zich terugtrekt uit de verkiezingsrace wanneer hij zou beseffen dat hij het in de rechtszaal niet kan halen.Timing is cruciaal. Als er voor de verkiezingen in november 2024 een uitspraak valt in deze zaak, dan kan er een einde komen aan de illusie dat je met trumpiaanse tactieken zelfs de democratie naar je hand kan zetten. Vindt de rechtszaak pas later plaats en wint Trump eerst de verkiezingen, dan zullen zelfs deze hallucinante aantijgingen alweer van hem afglijden.",2023-08-02T18:50:39+0200,NL
0,https://www.demorgen.be/tv-cultuur/the-white-lotus-lokt-extra-en-bemiddelde-bezoekers-naar-taormina-het-toerisme-hier-wordt-luxueuzer~ba98f9df/,‘The White Lotus’ lokt extra (en bemiddelde) bezoekers naar Taormina: ‘Het toerisme hier wordt luxueuzer’,"Het tweede seizoen van de hitserie The White Lotus lokt deze zomer extra veel toeristen naar het Siciliaanse stadje Taormina. Van de inwoners heeft bijna niemand de serie gezien, maar de meesten zijn blij met de nieuwe, kapitaalkrachtige bezoekers.‘We zitten helemaal volgeboekt”, zegt Sonia Bonamassa, terwijl ze met gedecideerde pas voorgaat door de met marmer beklede hal van het Four Seasons-hotel in Taormina. De pr-medewerker van begin dertig heeft met haar glanzend zwarte haar en zijden blouse wel wat weg van een jongere versie van hotelmanager Valentina uit The White Lotus. Gespeeld door de Italiaanse actrice Sabrina Impacciatore steelt die de show in het tweede seizoen van de HBO-kaskraker.De serie werd hier begin 2022 opgenomen, vertelt Bonamassa. Het was tijdens de jaarlijkse wintersluiting van het hotel, dus veel kreeg ze er zelf niet van mee. De tv-première, eind vorig jaar, was ook voor haar een verrassing. “Ik was bang voor negatieve stereotypen”, zegt de Siciliaanse, terwijl ze voorgaat naar het restaurant met piano waar zich enkele sleutelscènes afspelen. “Maar gelukkig was dat niet zo.”Nu genieten echte gasten in alle rust van een luxeontbijt. Met hen praten is uitgesloten, zegt Bonamassa, want “ze waarderen hun privacy”. Daar is de prijs van het hotel, in 2021 overgenomen door de Canadese Four Seasons-keten, dan ook naar. In het hoogseizoen kost een kamer in het gerenoveerde middeleeuwse klooster rond de 5.100 euro per nacht. Bij de poort van het zandstenen binnenplaatsje staan beveiligers om ongenode gasten en nieuwsgierige serietoeristen op afstand te houden.De straten eromheen vullen zich intussen met drommen bezoekers. Sommigen van hen hebben nooit van The White Lotus gehoord. Het kustplaatsje is al decennialang een beroemde trekpleister, met als hoogtepunt een antiek Grieks theater. Toch klinkt er in de straten meer Engels dan voorheen, valt touroperator Marta Guzzetta (29) vanuit de deuropening van haar reisbureau op. “Er zijn veel meer Australiërs. Soms vragen ze om een boottour langs de plekken van de serie, maar die zijn hier lang niet allemaal dichtbij.”Want hoewel Taormina ook in werkelijkheid schitterend is, heeft regisseur en scenarioschrijver Mike White het plaatsje nog net een tikje verder geromantiseerd. Zo ligt het White Lotus-hotel tegelijkertijd boven op een klif én aan een breed zandstrand. In werkelijkheid bevindt dat strand zich 150 kilometer verderop. Tot teleurstelling van sommige gasten, zegt Bonamassa, die vooraf informeren of ze net als in de serie per boot naar het hotel – dat dus boven op een berg ligt – kunnen komen.Het kan de pret van Maggie (32) en Michael Ford (34) niet drukken. Het Amerikaanse stel zou, zongebruind flanerend door de chique winkelstraat van Taormina, regelrecht van de set van The White Lotus afgelopen kunnen zijn. Ze zijn hier voor de bruiloft van de zakenpartner van haar echtgenoot, vertelt Maggie. “Zijn aanstaande bruid had de serie gezien en wilde toen in het Four Seasons trouwen”, legt Michael uit. Zelf verblijven ze niet in hét hotel. Maggie, met lichte afgunst in haar stem: “Maar de meeste gasten wel.”Het filmtoerisme is in Taormina geen nieuw fenomeen. In de souvenirwinkel hangen de rekken vol Godfather-sokken. Al jaren boeken toeristen er rondleidingen langs plekken die met de beroemde trilogie te maken hebben, zoals ook de Amerikaanse familie Di Grasso in The White Lotus zelf doet. Daarnaast trekt detective Montalbano al jaren publiek naar het zuidwestelijke binnenland van het eiland.De eerste White Lotus-tours zijn inmiddels ook een feit, al zijn ze nog spaarzaam. Touroperator Marta Guzzetta wacht eerst even af of de hype aanhoudt, voordat ze een White Lotus-excursie in haar assortiment opneemt. “Als mensen ernaar blijven vragen, komt ze er wel.”De serie heeft het toch al drukbezochte Taormina zonder twijfel iets opgeleverd: nieuwe bezoekers met een dikke portemonnee. Ja, knikt restauranthouder Mario Castorino (67), terwijl hij met een vriend staat te kletsen op het terras van zijn zaak. “Het toerisme hier wordt luxueuzer. Dat begon al voor de serie, toen Four Seasons het hotel overnam. Daarna openden er dure merkwinkels.”Zelf heeft Castorino, zoals veel inwoners van Taormina, The White Lotus niet gezien. In Italië is de serie sowieso minder bekeken en besproken dan daarbuiten. Bovendien klonken er bij de ontvangst in de Italiaanse pers hier en daar ook wat minder positieve geluiden dan bij de ondernemers van Taormina te beluisteren zijn.“Waarom houden we er toch zo van om ons te laten reduceren tot pizza, maffia en The Godfather?” vroeg onlinemagazine MOW zich bijvoorbeeld af. Want ook The White Lotus draait uiteindelijk om een crimineel plot. En al speelt de typisch Siciliaanse maffioso daarin slechts een bijrolletje, sommige eilandbewoners zijn die wereldwijde associatie met hun geboorteplaats wel zat.Hotelmedewerker Sonia Bonamassa is er dan weer van overtuigd dat The White Lotus bijdraagt aan een toch al positief veranderend beeld van het eiland. “Vroeger was het eerste wat ik in het buitenland hoorde als ik zei waar ik vandaan kom: maffia. Nu beginnen mensen steeds vaker over het mooie landschap en het lekkere eten.”",2023-08-02T18:37:36+0200,NL
0,https://www.demorgen.be/nieuws/weer-meer-vaste-energiecontracten-goed-nieuws-voor-consumenten-die-op-zoek-zijn-naar-zekerheid~b73e0435/,Weer meer vaste energiecontracten: ‘Goed nieuws voor consumenten die op zoek zijn naar zekerheid’,"Steeds meer energieleveranciers bieden opnieuw vaste contracten aan. Hoog tijd om u van dat variabele contract te ontdoen? ‘Overhaaste beslissingen zijn niet nodig’, zegt energie-expert Kurt Hernot van energieregulator CREG.Hernot: “Op dit moment bieden de zes belangrijkste spelers vaste contracten aan, zowel voor elektriciteit als aardgas: Luminus, Engie, Mega, Eneco, Octa+ en Total Energies. Dat is dus een behoorlijk aanbod. Voor de energiecrisis hadden vrijwel alle leveranciers vaste contracten, in januari van dit jaar was dat er slechts één.“Dat is goed nieuws voor consumenten die op zoek zijn naar zekerheid. Uit onze contacten met leveranciers weten we dat de vraag naar vaste contracten enorm is. Vóór de crisis had ongeveer 70 procent van de consumenten een vast contract. Momenteel is dat nog maar 20 procent.“Dat er opnieuw meer vaste contracten zijn, is ook een positief teken dat de energiemarkt enigszins tot rust komt, anders zouden leveranciers dat risico niet nemen.”“De aardgasprijs neemt op de groothandelsbeurzen nog steeds gestaag af, en komt stilaan terug in de buurt van het niveau voor de energiecrisis. Ook de elektriciteitsprijs daalt nog, maar ligt bijna twee keer hoger dan voor de crisis.“Hoe de prijzen in het najaar evolueren, zal onder meer afhangen van hoe streng de winter wordt en van de geopolitieke situatie. De Europese gasvoorraden zijn momenteel echter redelijk goed gevuld. Dat beschermt ons wellicht alleszins op korte termijn tegen al te hectische prijsschommelingen.”“Je moet jezelf de vraag stellen hoe belangrijk zekerheid voor jou is, en of je bereid bent daar iets meer voor te betalen. Vaste contracten zijn momenteel gemiddeld zo’n 15 procent duurder.“Wie nu voor een variabel contract opteert, geniet mogelijk nog een tijdje van lagere, en dalende prijzen. Wie voor een vast contract kiest, betaalt iets meer, maar is wel beschermd tegen eventuele forse prijsstijgingen later dit jaar.“Wie in de tweede helft van 2022 echter een contract met vaste prijzen heeft afgesloten, kan vrijwel zeker honderden euro’s besparen door nu te veranderen.”“Niet per se. Leveranciers maken de prijzen voor hun vaste contracten de eerste van de maand bekend, en die blijven de hele maand gelden. Als consument kun je altijd je contract verbreken, met een opzegtermijn van drie weken. Je hoeft dus geen overhaaste beslissingen te nemen.“Kies je nu toch voor een vast contract, maar merk je in september dat de prijzen blijven dalen, dan kun je nog eens veranderen. Hou er wel rekening mee dat je dan een eventuele korting kunt kwijtspelen. Sommige leveranciers bieden cashbacks tot 250 euro aan, maar enkel op voorwaarde dat je een jaar klant blijft.”“Kijk goed naar de voorwaarden van eventuele promoties. Sommige leveranciers bieden je bijvoorbeeld een voordelig onderhoudscontract voor je gasketel of een slimme thermostaat aan. Maar als je dan je energiecontract opzegt, blijk je toch nog vast te hangen aan dat onderhoudscontract, dat niet altijd effectief voordeliger is, of moet je de thermostaat afbetalen.“Sommige leveranciers rekenen aan het begin van het jaar een abonnementskost aan, die kan oplopen tot 125 euro. Andere doen dat helemaal niet, of verdelen dat bedrag in maandelijkse schijven. Dat kun je nakijken in de tariefkaarten van de leveranciers. Zeker voor mensen met een beperkt budget of een laag verbruik kan die kost een belangrijke factor bij de keuze zijn.”",2023-08-02T18:30:49+0200,NL
0,https://www.demorgen.be/snelnieuws/safeonweb-waarschuwt-voor-oplichting-in-uur-tijd-meer-dan-300-meldingen-van-huurmoordenaarscam~b6f4cc3e/,Safeonweb waarschuwt voor oplichting: in uur tijd meer dan 300 meldingen van ‘huurmoordenaarscam’,"Het Centrum voor Cybersecurity (CCB) heeft deze ochtend via Safeonweb op een uur tijd 330 meldingen ontvangen over een circulerende ‘huurmoordenaarscam’. In de mail vraagt een zogenaamde huurmoordenaar 4.500 euro in bitcoins om uw leven te sparen.In het bericht, dat wordt verstuurd met het onderwerp ‘Je leven is in gevaar’, beweert iemand dat hij is betaald om de ontvanger van het bericht te vermoorden. “Iemand die je een vriend noemt, wil dat je dood bent, koste wat het kost, en die persoon heeft hier veel geld aan besteed”, klinkt het onder meer. De persoon vraagt binnen de 48 uur 4.500 euro “om je leven te sparen”, en vermeldt er een link bij naar een bitcoin-portemonnee. In het Frans circuleert een gelijkaardige e-mail, afkomstig van ‘kill001@mission.com’ en ondertekend door “Angel de la mort”.Het gaat om oplichting, en heel wat mensen hadden dat woensdagochtend ook meteen door, zegt Katrien Eggers van het CCB. Via Safeonweb kwamen er op een uurtje tijd 330 meldingen over binnen. Of en hoeveel mensen een betaling uitvoerden, is niet geweten.Het CCB ziet wel vaker dreigementen opduiken waarbij iemand zich voordoet als een huurmoordenaar, en noemt het de “hitman scam” of “huurmoordenaarscam”.",2023-08-02T18:00:21+0200,NL
0,https://www.demorgen.be/tech-wetenschap/gigantische-walvisvoorouder-ontdekt-mogelijk-zwaarste-dier-ooit-op-aarde~b721c8baa/,Gigantische walvisvoorouder ontdekt: ‘Mogelijk zwaarste dier ooit op aarde’,"Wetenschappers hebben een nieuwe voorouder van de walvis ontdekt. Met een gewicht van naar schatting 85 à 340 ton steekt de perucetus colossus de blauwe vinvis naar de kroon als zwaarste dier ooit. Een van de paleontologen uit het onderzoeksteam is Olivier Lambert van het Koninklijk Belgisch Instituut voor Natuurwetenschappen (KBIN).Paleontoloog Mario Urbina zoekt al decennia naar fossielen in de woestijn langs de zuidelijke kust van Peru. Dertien jaar geleden deed hij een uitzonderlijke ontdekking. Toen de andere teamleden de foto’s zagen, waren ze verbijsterd: de fossielen – die ongeveer 39 miljoen jaar oud zijn – waren immens en hadden een rare vorm. Het team had verschillende opgravingsmissies nodig om het kolossale skelet uit een heuvelflank te graven. Elk van de dertien gefossiliseerde wervels woog over de honderd kilogram en de vier ribben waren zo’n 1,4 meter lang.Het exemplaar is een nieuwe soort uit de groep van de intussen uitgestorven basilosauriden. Dat zijn de vroegste walvissen die de overgang maakten naar een volledig aquatische levensstijl. Walvissen stammen namelijk af van gehoefde landdieren die terug in zee zijn gaan leven en aanvankelijk nog zowel in het water als op land leefden. Uit de basilosauriden ontstonden later de balein- en tandwalvissen die we vandaag nog kennen.In de groep van de basilosauriden waren er al soorten bekend met een lichaamslengte tot zo’n 20 meter, maar tot dusver kon geen enkele vroege walvis het zwaarste dier ooit naar de kroon steken: de blauwe vinvis. Die iconische baleinwalvis weegt tot wel 190 ton, zo zwaar als veertig olifanten. Perucetus colossus (‘de kolossale walvis van Peru’), zoals de nieuw beschreven soort werd gedoopt, zou nu de titel van zwaarste dier ooit kunnen overnemen.Het internationale team van onderzoekers scande het oppervlak van de fossielen om in 3D hun volume te kunnen berekenen. Onderzoekers boorden ook een staal uit verschillende wervels en uit een rib waarmee ze de inwendige structuur van het bot konden analyseren. En ze gebruikten complete skeletten van nauw verwante walvisachtigen om in te schatten hoe zwaar Perucetus woog tijdens zijn leven.Het 20 meter lange skelet alleen al moet tussen vijf en acht ton hebben gewogen. Dat is twee tot drie keer zwaarder dan het skelet van de 25 meter lange blauwe vinvis die in het Natural History Museum in London hangt. Om het hele lichaamsgewicht van Perucetus te kunnen schatten, gebruikten de onderzoekers de verhouding tussen zacht weefsel en gewicht van het skelet, dat berekend kan worden bij levende zeezoogdieren. Met schattingen tussen 85 ton tot 340 ton valt het gewicht van deze nieuwe soort ofwel binnen het bereik van de blauwe vinvis, ofwel overtreft het dat ruimschoots.Twee aanpassingen van het skelet zijn verantwoordelijk voor het enorme gewicht van Perucetus. Ten eerste de extra aanmaak van bot op het buitenoppervlak van het skelet. Daardoor zien de wervels er opgeblazen uit. En de holtes binnenin blijken opgevuld met bot, wat het skelet extra zwaar maakt.“Deze aanpassingen zijn geen teken van ziekte”, zegt Olivier Lambert, paleontoloog aan het KBIN en co-auteur van de studie. “We kennen die aanpassingen van veel andere zeezoogdieren – zeekoeien onder meer – en uitgestorven reptielen die in ondiepe kustwateren leven of leefden. Zware botten werken als duikgewichten en helpen de dieren om hun drijfvermogen (hun positie in de waterkolom) en hun trim (de positie van het lijf zelf) te regelen.”“Een stabiele houding in het water kan handig zijn geweest om boven de zeebodem te zoeken naar schaaldieren, bodemvissen en weekdieren. En zwaar zijn was mogelijk ook een voordeel bij een sterke golfslag aan de kust.” De huidige walvissen, die tot veel grotere dieptes kunnen duiken en ver van de kust leven, hebben een veel lichtere botstructuur.Tot nu toe zagen paleontologen de evolutionaire verschuiving naar een gigantische omvang, zoals je die vandaag ziet bij baleinwalvissen, als een recent fenomeen, dat zo’n 5 miljoen jaar geleden begon bij filtervoedende walvissen in open zee. “De ontdekking van zo’n reusachtige soort als Perucetus, van wie de zwaarte van de botten enorm was toegenomen, verandert ons begrip van de evolutie van walvissen: al 30 miljoen jaar eerder bereikten ze een gigantisch gewicht in de context van een kustgebied”, aldus Lambert.",2023-08-02T17:34:34+0200,NL
0,https://www.demorgen.be/snelnieuws/hoge-tol-van-toerisme-strand-uit-the-beach-opnieuw-twee-maanden-afgesloten~bc9aa84c/,Hoge tol van toerisme: strand uit ‘The Beach’ opnieuw twee maanden afgesloten,"Maya Bay, het beroemde parelwitte strand uit de film ‘The Beach’, wordt tijdelijk gesloten. Sinds de lancering van de film, met Leonardo DiCaprio in de hoofdrol, is het paradijselijke strand op de Thaise archipel Koh Phi Phi een populaire vakantiebestemming. Het strand werd eerder al voor langere tijd gesloten om de natuur te beschermen, nu wordt het opnieuw tijdelijk gesloten tijdens het regenseizoen.Na de lancering van de Hollywoodfilm The Beach in 2000 groeide Maya Bay uit tot een populaire toeristische trekpleister. Jarenlang trokken toeristen massaal naar het verder onbewoonde eiland Koh Phi Phi Leh om er zich te vergapen aan het strand en de baai. Maar op die manier veranderde het paradijs snel in een nachtmerrie. Tientallen boten meerden elke dag aan en beschadigden de riffen en koralen. Diersoorten zoals de zwartpunthaaien verdwenen en het afval stapelde zich op.Op aandringen van mariene biologen beslisten de autoriteiten daarom in juli 2018 om Maya Bay te sluiten. Het populaire strand werd 3,5 jaar afgesloten voor bezoekers om zo de kwetsbare ecosystemen de kans te geven zich te herstellen. Pas in januari 2022 werd het strand opnieuw geopend voor vakantiegangers, maar dan wel onder striktere regels. Zo zijn boten niet langer toegestaan in de baai, net als zwemmers en mensen die willen snorkelen. Het aantal bezoekers werd ook teruggebracht.Nu hebben de autoriteiten volgens de Bangkok Post opnieuw beslist het strand tijdelijk te sluiten, meer bepaald van 1 augustus tot 30 september, tijdens het regenseizoen. Naast natuurherstel speelt ook de veiligheid een rol. De meeste bezoekers komen namelijk met traditionele sloepen vanuit het naburige eiland Phi Phi Don, maar in het regenseizoen kunnen de golven hoog zijn en is het voor de boten moeilijker om aan te meren. Het zou de bedoeling zijn om het strand elke jaar twee maanden af te sluiten in de periode augustus-september.",2023-08-02T17:26:07+0200,NL
0,https://www.demorgen.be/snelnieuws/populaire-youtuber-eist-sluiting-van-zijn-eigen-fastfoodketen-de-mrbeast-burger-is-niet-te-eten~b6f088a4/,Populaire youtuber eist sluiting van zijn eigen fastfoodketen: de MrBeast Burger is ‘niet te eten’,"Jimmy Donaldson, bij zijn 172 miljoen volgelingen op YouTube beter bekend als MrBeast, sleept de uitbater van zijn fastfoodketen voor de rechter. De MrBeast Burger die de keten serveert is ‘niet te eten’, klaagt de 25-jarige Amerikaanse multimiljonair.Donaldson wil af van het contract dat hij drie jaar geleden sloot met Virtual Dining Concepts (VDC). Dat is een bedrijf dat geen eigen restaurants heeft, maar maaltijden volgens een vast recept en met een bekend logo laat maken en leveren door andere eetgelegenheden.De eerste virtuele MrBeast Burger ging open in 2020. Wereldwijd zijn er inmiddels circa duizend restaurants die de MrBeast Burger voeren. Die pijlsnelle groei is ten koste gegaan van de kwaliteit, zegt Donaldson.Hij kreeg dat te horen van duizenden fans die online klagen over ‘smerige burgers’, ‘rauw vlees’ en ‘koude frietjes’. Ook zijn er klachten over bestellingen die nooit hun bestemming bereikten en voedsel dat werd geleverd in de verpakking van andere ketens of supermarkten.De beroerde kwaliteit van ‘zijn’ burgers werpt een smet op het blazoen van MrBeast, het pseudoniem waaronder Donaldson vanaf 2017 op YouTube een miljoenenpubliek wist op te bouwen door het posten van video’s met stunts en uitdagingen. Zijn persoonlijke vermogen wordt geschat op 110 miljoen dollar.Donaldson zegt dat VDC zich doof houdt voor zijn suggesties. Ook zou het bedrijf nog geen cent aan royalty’s hebben uitgekeerd, terwijl het wel het MrBeast-logo plakt op steeds meer restaurants en nieuwe producten, en zonder Donaldson daarin te kennen.VDC laat weten dat voor de aanklacht ‘iedere grond ontbreekt’. Het bedrijf claimt dat de bekendheid van het merk MrBeast juist is toegenomen als gevolg van de samenwerking.Als het tot een rechtszaak komt, kruist Donaldson de degens met Robert Earl, de oprichter en topman van de restaurantketen Planet Hollywood, eigenaar van een casino in Las Vegas en de naamgever van Robert Earl’s Be My Guest, een kookprogramma op de Amerikaanse televisie.In 2001 werd Earl door het weekblad Time verkozen tot een van de 25 meest invloedrijke Amerikanen. De 72 jaar oude ondernemer is betrokken bij een hele reeks van restaurantketens, zoals Earl of Sandwich, een broodjeszaak met 36 vestigingen, en Buca di Beppo Italian Restaurants, dat eenvoudige Italiaanse recepten serveert.In 2018 bedacht Earl Virtual Dining Concepts dat met ‘spookkeukens’ werkt, keukens die niet het eigendom zijn van VDC en alleen doen aan thuisbezorging. Toen de coronapandemie uitbrak in 2020 was er veel belangstelling voor VDC.MrBeast is niet de eerste beroemdheid die Earl wist te strikken. Hij begon enkele maanden eerder met Tyga Bytes, een bezorgdienst met recepten waaraan de Amerikaanse rapper Tyga zijn naam verbond (een acroniem van Thank You God Always). Het moest de eerste van een hele trits virtuele ketens worden, aldus Earl, vooral bedoeld voor kleine zaken die nieuwe inkomstenbronnen zoeken, maar niet het geld hebben om zelf een nieuw merk te verzinnen.Mocht Donaldson het pleit in de rechtszaal winnen, dan is er straks nog maar één plek waar liefhebbers van de MrBeast Burger terecht kunnen voor een Beast Style Burger Combo: in East Rutherford, in de staat New Jersey. Daar opende Donaldson vorig jaar september een echt restaurant in het winkel- en vermaakscentrum American Dream.",2023-08-02T17:25:41+0200,NL
0,https://www.demorgen.be/sport/bedelbordjes-steeds-vaker-verboden-in-het-buitenland-waarom-dat-bij-ons-nog-niet-aan-de-orde-is~b349d16c/,Bedelbordjes steeds vaker verboden in het buitenland: waarom dat bij ons nog niet aan de orde is,"PSV, Ajax, Slavia Praag, FC Kopenhagen: steeds meer buitenlandse clubs doen de bedelbordjes in de ban. Een verbod is nog niet aan de orde bij de Belgische clubs. ‘Onze spelers moeten hun extra truitjes zelf kopen als ze ze willen weggeven.’Wie wel eens naar het voetbal gaat op het hoogste niveau, heeft het ongetwijfeld gemerkt. Steeds meer fans trekken naar het stadion met een vooraf geprepareerd kartonnen bordje. Daarop de vraag of ze het wedstrijdshirt van hun favoriete speler mogen hebben.Niet alleen de Messi’s en de Ronaldo’s van deze wereld worden daarmee geconfronteerd, ook de spelers in de Jupiler Pro League. “Vijf jaar geleden gebeurde dat maar heel af en toe”, zegt Kirsten Willem, woordvoerder van Club Brugge. “Maar ondertussen zie je die bordjes bij elke wedstrijd.”Voor een aantal buitenlandse clubs het sein om in te grijpen. Zo liet de Deense topclub FC Kopenhagen bij het begin van het nieuwe seizoen weten dat het een verbod invoert op de bedelbordjes.“Het aantal is de afgelopen seizoenen aanzienlijk toegenomen en helaas zien we veel kinderen voor wie dit uitdraait op een slechte ervaring. Tegelijkertijd worden de spelers in een moeilijke situatie gebracht omdat ze niet aan de wens kunnen voldoen.”Eerder deden onder andere ook Ajax, PSV en Slavia Praag al hetzelfde. “Wij hadden gemerkt dat er een georganiseerde groep actief was in ons stadion”, aldus een woordvoerder van de Tsjechische club. “Zij gebruikten kinderen om shirts van spelers te vragen en bood die vervolgens online te koop aan.”Voetballers in de Belgische competitie mogen wel hun shirt wegschenken, al zijn er wel beperkingen bij de meeste clubs. Zo voorzien Brugge, Antwerp en Anderlecht bijvoorbeeld een aantal shirts per seizoen die elke speler mag ruilen met een tegenstander of weggeven aan een fan.Om hoeveel truitjes het precies gaat, wil geen van de clubs zeggen. “Maar op is op”, klinkt het. “Als een speler élke wedstrijd zijn shirt wil weggeven dan mag dat van ons, maar hij zal die extra truitjes wel gewoon in de fanshop moeten aankopen.”Bij Oud-Heverlee Leuven verbieden ze hun spelers om wedstrijdshirts weg te geven. “Dat is ook een budgettaire kwestie”, zegt woordvoerder Filip Van Doorslaer. “We hebben voor elke speler maar een aantal officiële wedstrijdshirts per seizoen en we moeten maken dat we daarmee toekomen. De fans begrijpen dat.”Een verbod op de bedelbordjes vinden onze clubs voorlopig dan ook niet nodig. “Het is moeilijk om het onderscheid te maken tussen kinderen die echt uit adoratie een shirt willen en anderen die dit quasi-professioneel misbruiken om winst te maken”, zegt Mathias Declercq van RSC Anderlecht. “Maar we willen het kind ook niet met het badwater weggooien.”",2023-08-03T03:00:00+0200,NL
0,https://www.demorgen.be/tv-cultuur/wanneer-talent-een-verzachtende-omstandigheid-wordt-ik-denk-niet-dat-lindemann-de-duivel-is~bf2b13c1/,Wanneer talent een verzachtende omstandigheid wordt: ‘Ik denk niet dat Lindemann de duivel is’,"Rammstein krijgt deze week drie keer moeiteloos het Koning Boudewijnstadion vol, hoewel een onderzoek loopt tegen zanger Till Lindemann. Grensoverschrijdend gedrag is het topje van de ijsberg tegen de groep die van provocatie en pyromane neigingen zijn handelsmerk maakte.Het wordt steeds heter onder de voeten van Till Lindemann, zanger en voorvechter van de door vuurwerk en voze vuigheid geïnspireerde arena-act Rammstein. Momenteel loopt een strafrechtelijk onderzoek naar de frontman omwille van grensoverschrijdend gedrag. Verschillende vrouwen beweren dat ze op privéfeestjes na de concerten zijn gedrogeerd en/of geïntimideerd werden om seks met hem te hebben. Et alors? Lindemann gaf je doorheen zijn carrière immers alle munitie om hem op de brandstapel te zetten. Zo penetreerde hij zijn toetsenist Flake – zelf ook geen onbesproken figuur trouwens – anaal met een voorbindpenis, terwijl een afgeladen arena hem moest toezingen: “bück dich, befehle ich dir”.En verder heeft de zanger het ook al eens over seks terwijl de vrouw in kwestie in de lappenmand ligt door drogerende middelen. De groep is op zijn minst schimmig te noemen, dus waarom zou de vertolker geen stuk stront kunnen zijn? Waarheid en kunst spelen schijnbaar altijd haasje-over in zijn wereld. Wil de waarlijke Till dan nú opstaan voor het tribunaal? Ook voor de fans is het immers steeds moeilijker om hun held te bewieroken. Al staat die twijfel voorlopig niet in de weg van ticketverkoop.“Hij is ook nog stééds niet veroordeeld, hè?” maakt Bas van der Heiden zich bijvoorbeeld sterk. Al een jaar of twee bestiert hij de fanpagina voor Rammstein in de lage landen. Zo volgt hij alle nieuws over de frontman op de voet, en merkt hij op dat de meeste getuigenissen in drijfzand verzeild raken.Ook hij wordt vaker aangesproken op het mogelijke wangedrag van zijn muzikale held. “Maar ik heb een enquête gehouden met de vraag of deze hetze het einde van Rammstein zou kunnen betekenen. Eén iemand geloofde van wel, de rest dacht er anders over. Oké, veel durven waarschijnlijk geen averechtse mening te vormen, maar ik geloof echt niet dat het zo’n vaart loopt. Ikzelf zal ook wellicht niet anders naar de muziek luisteren, want ik wil een hele groep niet verantwoordelijk houden voor het gedrag van één persoon. Zelfs al is die de frontman.”Een andere fan, Miguel, laat dan weer weten: “Eigenlijk heeft Till nooit een geheim gemaakt van zijn perverse fantasieën, toch? Zijn lyrics staan er bol van. Wat verwacht je dan als fan? Hetzelfde gaat op bij Marilyn Manson, die ook niemand brave praatjes voorhield. Wanneer je als fan meegaat naar de kleedkamer van zo’n idool, wéét je wel waaraan je begint. Ik wil de betrokken dames niets verwijten, maar als volwassen persoon besef je zeker waaraan je begint wanneer je in hun wereld binnenstapt. Iets anders beweren zou naïef zijn.”“Ikzelf ben fan sinds ’95,” geeft Van der Heiden verder aan. “En ik heb intussen een half museum bij elkaar met alles wat met Rammstein te maken heeft. Maar ik ben ook geen uil: ik hou alles bij wat er nu over Till Lindemann verschijnt. Vóór alles losbarstte, had ik ook wel mijn vragen bij de filmpjes van Rammstein: sommige clips leken toch net iets te ver te gaan. Wanneer je een video alléén maar op Pornhub kunt releasen, had ik daar mijn bedenkingen bij. Zeker toen ik het filmpje bekeek: zo ga je gewoonweg niet met vrouwen om. Seksueel misbruik valt sowieso niet goed te praten.”Van der Heiden wil zich evenwel niet uitspreken over wat Lindemann in de privésfeer deed. “Maar ik denk wel dat het een goed idee is om mensen op hun plaats te zetten als ze het te bruin bakken. Bekende mensen als Ali B worden hard aangepakt omdat ze hun boekje te buiten gingen. Zo hoort het maar net. Ik geef toe: ook ik heb even getwijfeld of ik wel fan kon blijven. Daarom volg ik alle nieuws op de voet, samen met mijn vrouw trouwens (lacht). Ik kan er voorlopig mijn vinger nog niet op leggen, maar met een bezwaard gemoed ga ik deze laatste concerten niet tegemoet. Ik geloof dat alles snel zal overwaaien.”Eva, een doorgewinterde fan sinds ‘97, zegt op haar beurt: “Till komt ook uit een gezin waar geweld vaste prik was. Ik heb geen idee of hij die gewelddadige jeugd verheerlijkt dan wel er een persiflage maakt van wat er speelde. Maar we moeten hem voorlopig wel het voordeel van de twijfel geven. Ik denk oprecht niet dat hij de duivel is.”Volgens moraalfilosoof Stijn Bruers (KU Leuven) is die inschatting niet zo vreemd voor een fan: “Er speelt vaak een soort cognitieve dissonantie mee. Het talent van die artiest is zo groot dat hun slechte eigenschappen een blinde vlek vormen. Je kunt vaak zelfs spreken van morele besmetting: wanneer iemand als mens niet deugt, vinden sommigen de artiest vaak ook niets waard. Het tegenovergestelde geldt net zo goed.” Is talent dan een verzachtende omstandigheid bij artiesten? Elvis legde het ooit aan met minderjarige meisjes, maar de geschiedenis vergaf hem duidelijk meer dan pakweg onehitwonder Gary Glitter of de bezwaarde r&b-held R. Kelly die het net zo goed begrepen had op jonge kinderen. Op eenzelfde manier verdeelt Till Lindemann vandaag de gemoederen. “Bij sekteleiders zie je dat fenomeen ook”, vertelt Bruers. “In de praktijk merk je dat de volgelingen alles slikken, terwijl buitenstaanders duidelijker zien dat er iets niet in de haak is.”Op 3, 4 en 5 augustus sluit Rammstein zijn Europese tournee af in het Koning Boudewijnstadion. Lindemann speelt op 10 december solo in de Lotto Arena.",2023-08-02T17:00:23+0200,NL
0,https://www.demorgen.be/tv-cultuur/vakkundig-zetten-soderbergh-en-solomon-de-betrokkenen-neer-als-de-stukken-op-een-schaakbord~b129ed76/,Vakkundig zetten Soderbergh en Solomon de betrokkenen neer als de stukken op een schaakbord,"Joost Broeren-Huitenga zet de blik op oneindig. Vandaag: Full Circle.“Iedereen heeft een stukje van het plaatje, maar niemand ziet het grote geheel,” concludeert een personage in de tweede aflevering van Full Circle. Hij heeft het over zijn eigen situatie, maar in feite geldt het voor de hele serie, een meesterlijke exercitie in spanningsopbouw van schrijver Ed Solomon en regisseur Steven Soderbergh. Pas aan het eind ziet ook de kijker het hele plaatje.Beide makers bewezen eerder al, zowel samen als los van elkaar, dat efficiënte informatieoverdracht een van hun grote krachten is. Zie daarvoor alleen al Soderberghs Oceans-trilogie, een drietal heist films waarin hij de kijker telkens vakkundig op het verkeerde been zet, zoals zijn personages dat met hun doelwitten doen.Full Circle zit even strak in elkaar, al zijn de verwikkelingen hier uitgesmeerd over een zesdelige miniserie (de afleveringen variëren in lengte van 35 tot 60 minuten). Naar verluidt was Solomons eerste versie van het scenario nog langer: bijna zeshonderd pagina’s script, wat zou neerkomen op zowat tien uur beeld. Soderbergh heeft dus nog flink gecomprimeerd.Het verhaal wordt in gang gezet door de kidnapping van een New Yorkse rijkeluiszoon door een Guyaans misdaadsyndicaat. Maar direct begint ook het geharrewar: eerst wordt de verkeerde jongen van straat geplukt, vervolgens wordt er ook nog eens een wisseltruc uitgehaald door twee jonge criminelen die op het laatste moment morele bezwaren krijgen. En dan zijn we pas halverwege de eerste aflevering.Vakkundig zetten Soderbergh en Solomon de betrokkenen neer als de stukken op een schaakbord. Aan de ene kant: een steenrijk stel, Samantha (Claire Danes) en Derek (Timothy Olyphant), en Claires vader, celebrity chef Jeff (Dennis Quaid). Aan de andere: bendeleider Mrs. Mahabir (CCH Pounder), haar rechterhand Garmen (Phaldut Sharma) en opvliegende neef Aked (Jharrel Jerome). Om het hele geharrewar heen cirkelt postfraude-inspecteur Mel Harmony (Zazie Beetz), die telkens als eerste doorziet hoe de vork in de steel zit, maar (mede door haar eigen botheid) weinig ruimte krijgt van haar leidinggevende Manny (Jim Gaffigan). En hoe verder het vordert, hoe meer mensen er aan beide kanten van de zaak bij betrokken raken.De titel Full Circle verwijst expliciet naar het mystieke Guyaanse ritueel waarmee Mrs. Mahabir de hele zaak in gang zet, dat weer terugvoert op een drama dat zich twintig jaar eerder in Guyana voltrok. Maar evengoed verwijst het naar de verschillende sociale kringen die door de klungelige misdaad met elkaar in aanraking komen, als de cirkels van een venndiagram die elkaar normaal niet raken, maar nu met de minuut meer overlap gaan vertonen.Full Circle is een serie waar je je aandacht bij moet houden. Elke bijzin en elke handeling, hoe onbeduidend ze ook lijken, blijken van belang te zijn geweest als de laatste puzzelstukken in de slotaflevering op hun plek vallen.Full Circle is te zien op Streamz.",2023-08-02T17:00:23+0200,NL
0,https://www.demorgen.be/snelnieuws/cardi-b-riep-zelf-om-met-drank-te-gooien-voordat-ze-haar-microfoon-naar-een-fan-keilde~b58d740f/,▶ Cardi B riep zelf om met drank te gooien voordat ze haar microfoon naar een fan keilde,"Afgelopen weekend gooide de Amerikaanse rapster Cardi B een microfoon naar een fan toen uit het publiek een beker met drank werd gegooid. Showbizzsite TMZ schrijft dat ze daardoor wordt verdacht van mishandeling. Uit nieuwe beelden blijkt nu dat Cardi B het incident ook zelf zou hebben uitgelokt.Een concertbezoeker die zaterdag tijdens een openluchtshow in Las Vegas een drankje richting Cardi B gooide, moest haar actie moeten bekopen met een tegenaanval van de rapper. Op filmpjes van het optreden is te zien dat de artiest geen moment twijfelde en haar microfoon hard richting de fan smeet. Die werd geraakt, maar ook een vrouw die naast haar stond.Nieuwe beelden werpen mogelijk een andere blik op het incident. Daarop is te zien hoe de dj “splash her down” roept, en ook Cardi B zelf moedigt haar fans aan om drank haar richting uit te gooien, vanwege het warme weer. Maar op het moment dat de drank in haar gezicht komt, besluit ze meteen de microfoon het publiek in te smijten.Een van de twee vrouwen die geraakt zijn, heeft ondertussen een verklaring afgelegd bij de politie van Las Vegas. Mogelijk wordt Cardi B dus vervolgd voor mishandeling.",2023-08-02T16:50:17+0200,NL
0,https://www.demorgen.be/snelnieuws/echte-beren-geen-mensen-in-een-berenpak-chinese-zoo-verdedigt-zich-tegen-bizarre-beschuldiging~b84dab72/,"▶ Echte beren, geen mensen in een berenpak: Chinese zoo verdedigt zich tegen bizarre beschuldiging","Een dierentuin in het oosten van China ontkent dat zijn beren mensen in een vermomming zijn. Die bewering was ontstaan sinds een filmpje viraal ging waarin een honingbeer rechtop staat, net zoals een mens. Ondertussen krijgt de zoo dagelijks zo’n 30 procent meer bezoekers.De zoo van Hangzhou zag zich de voorbije dagen genoodzaakt om te bevestigen dat hun beren wel écht beren zijn. Die ietwat vreemde mededeling kwam er omdat dit weekend foto’s en filmpjes van een Maleisische honingbeer viraal gingen. De beer, Angela genaamd, staat op haar benen rechtop, net zoals een mens, waardoor de zoo ervan werd beschuldigd personeel in berenpakken te laten opdraven.De dierentuin heeft die beweringen ontkracht door te zeggen dat de Maleisische honingberen nu eenmaal niet stroken met het beeld van de grote en krachtige beer dat bezoekers vaak hebben. Honingberen hebben de grootte van een grote hond, en zijn op hun achterpoten maar 1,3 meter lang. Ze zien er dus misschien anders uit dan andere beren, maar ze zijn wel degelijk echt, aldus de zoo van Hangzhou op sociale media.Op het Chinese platform WeChat zegt een woordvoerder van de dierentuin ook dat een mens in een warm berenkostuum “het niet langer dan een paar minuten zou uithouden” bij de huidige temperaturen van 40 graden.Helemaal onterecht is de argwaan over de echtheid van beesten in Chinese dierentuinen niet. Eerder zijn dierentuinen er al beschuldigd van pogingen om honden te verkopen die geverfd zijn als wolven of Afrikaanse katten, en ezels die onder een laagje verf voor zebra’s moesten doorgaan.Deze beschuldigingen leggen de zoo van Hangzhou trouwens geen windeieren. Sinds de filmpjes viraal zijn gegaan, vindt dagelijks zo’n 30 procent meer bezoekers de weg naar de dierentuin. Aan lokale media vertellen bezoekers dat ze “meteen op de hogesnelheidstrein gesprongen zijn” toen ze het filmpje van de honingbeer zagen.",2023-08-02T15:56:17+0200,NL
0,https://www.demorgen.be/snelnieuws/pukkelpop-krijgt-virtueel-broertje-een-leuke-manier-om-kennis-te-maken-met-alles-waar-het-festival-voor-staat~b79f2ade/,Pukkelpop krijgt virtueel broertje: ‘Een leuke manier om kennis te maken met alles waar het festival voor staat’,"Een digital twin wordt het genoemd. Op het online gameplatform Roblox organiseren Pukkelpop en Proximus een virtueel festival, waarvoor je dus niet naar Kiewit hoeft af te zakken. Pukkelpop mikt vooral op jonge fans. Op 19 augustus is de Limburgse ISE er de eerste headliner.“De virtuele festivalomgeving van het Limburgse festival wordt gekenmerkt door tal van leuke playgrounds met unieke fauna en flora, gave minigames en uiteraard ook muziek”, stelt Pukkelpop in een persbericht. “Jonge fans kunnen zo genieten van de energie en sfeer van Pukkelpop, ongeacht hun fysieke locatie.”In het gameplatform Roblox kunnen spelers aan de hand van een avatar door virtuele werelden lopen. Nu behoort dus ook het festivalterrein van Pukkelpop tot de mogelijkheden, inclusief de kenmerkende vlaggen en verschillende podia. Het spel is vooral populair bij tieners en jonge twintigers, klinkt het bij Pukkelpop. “Pukkelpop is vaak het eerste festival waar jongeren naartoe gaan”, vertelt woordvoerder Frederik Luyten. “Voor hen en de jongere pre-Pukkelpoppers is dit een leuke manier om kennis te maken met alles waar Pukkelpop voor staat. Zelfs wanneer je nog niet naar het echte festival kan of mag komen. En waar we in de ‘echte wereld’ op de eerste plaats een muziekfestival zijn, is er in de virtuele omgeving nog iets meer aandacht voor het speelse.”Toch staat ook muziek op het programma. De Limburgse ISE zal, via een persoonlijke avatar, op 19 augustus de eerste showcase spelen. Die is op Pukkelpop zelf ook te volgen aan het E-rena-podium. Enkele jaren geleden speelde ook Lil Nas X al een virtueel concert op Roblox. “We zijn en blijven een festival waar muzikaal talent alle kansen krijgt. Met dit initiatief hopen we artiesten ook warm te maken voor nieuwe kanalen”, zegt Luyten. “Met een digitale revolutie in volle expansie is het logisch dat we daar als festival mee experimenteren.” (DM)",2023-08-03T03:00:00+0200,NL
0,https://www.demorgen.be/politiek/extreemrechts-is-terug-in-griekenland-de-wedergeboorte-van-de-verboden-gouden-dageraad~b3f93966/,Extreemrechts is terug in Griekenland. De wedergeboorte van de verboden Gouden Dageraad?,"Extreemrechts keerde terug in het Griekse parlement bij de verkiezingen in juni. Vooral de partij de Spartanen springt in het oog. Trekt daar vanuit de gevangenis de voorman van de verboden neonazistische Gouden Dageraad aan de touwtjes? Daar zijn aanwijzingen voor.De Spartanen, heet de partij waarmee Vasilis Stigkas (59) eind juni het Griekse parlement binnenkwam. Bij de verkiezingen in juni haalde hij 4,7 procent van de stemmen, goed voor twaalf van de 300 zetels. In zijn nog lege parlementskantoor aan het Syntagmaplein in Athene toont Stigkas het partijspeldje op zijn revers: een Spartaanse krijgshelm. “Het is niet zomaar een naam”, zegt de leider trots. “Het is een ideaal. Hun strijd inspireert ons.”Sinds de stormachtige entree van de Spartanen in het parlement vraagt men zich af of ze hier te maken hebben met een wedergeboorte van de Gouden Dageraad. De neonazistische partij werd drie jaar geleden door de rechter verboden en veroordeeld als criminele organisatie, de kopstukken zitten lange gevangenisstraffen uit.Ook de Gouden Dageraad was dol op verwijzingen naar het klassieke verleden, maar de link tussen de twee partijen gaat dieper dan een naam, slogan of logo. Het belangrijkste lijntje loopt via een gevangenis in Centraal-Griekenland, waar voormalig Gouden Dageraad-voorman Ilias Kasidiaris (42) een celstraf van 13 jaar en 6 maanden uitzit.Zijn politieke ambities is Kasidiaris nog altijd niet verloren, maar een poging tot deelname aan de verkiezingen van afgelopen voorjaar met een eigen partij (‘de Grieken’) werd geblokkeerd. Daarna sprak hij zijn steun uit voor de Spartanen – met electoraal succes tot gevolg. Zes van de twaalf fractieleden zaten vroeger bij Gouden Dageraad.“Wij zijn geen nieuwe Gouden Dageraad”, houdt voorman Stigkas desondanks in zijn kantoor vol. “Ik verwelkom de steun van Kasidiaris, maar onze partij is anders. We zijn tegen geweld en diep democratisch. We steunen nazisme en fascisme niet.”Er zijn inderdaad duidelijke verschillen aan te wijzen tussen de partijen, zegt jurist Stevi Kitsou. Kitsou is promovenda aan de Universiteit van Maastricht en nauwgezet volger van extreemrechts in Griekenland. Tot 2020 deed ze dat als lid van het initiatief Golden Dawn Watch. Sinds de uitspraak is ze deel van een nieuwe monitoringsgroep van extreemrechts, Semeio.Het meest in het oog springende verschil is de houding tegenover geweld. “De Spartanen hebben geen knokploegen. In elk geval voor zover we weten”, zegt Kitsou voorzichtig. Ook gold in Gouden Dageraad een militaire hiërarchische structuur, benadrukt de onderzoeker. “Dat is bij de Spartanen anders.”Inhoudelijk lijkt de partij wel sprekend op de Gouden Dageraad. Ook klinken er bekende kreten uit het repertoire van uiterst rechts in andere Europese landen. Zo spreekt Stigkas zonder uitzondering van een “historische, politieke, culturele en etnische aanval op Griekenland, door illegale migratie”. Het is retoriek die ook bij zijn zelfbenoemde bondgenoten Viktor Orbán, Giorgia Meloni en Matteo Salvini te beluisteren valt.De Spartanen zijn daarnaast anti-lgbtq-rechten en voorvechters van ‘de traditionele familie’. Ze zien hun tegenstander in een ‘nieuwe wereldorde’ die hun tradities wil ontzeggen en landsgrenzen wil opheffen. Waar dat universele plan vandaan komt? “De VS”, zegt Stigkas een tikje vaag. Het zijn duidelijke echo’s van de antisemitische omvolkingstheorie die de Hongaarse premier Orbán openlijk aanhangt, en waar ook Giorgia Meloni eens, voordat ze premier was, uitgebreid mee flirtte.Hoewel de Spartanen een marginale partij vormen, is de flank waarop zij zich met uiterst rechtse geestverwanten begeven dat in Griekenland niet. Naast de Spartanen kwam na de verkiezingen ook de pro-Russische partij Griekse oplossing het parlement binnen, net als de ultra-orthodoxe partij Overwinning. Samen hebben de drie partijen 34 van de 300 zetels.Buiten, op het Syntagmaplein, maken Grieken aan de linkerkant van het spectrum zich zorgen. “Covid heeft een rol gespeeld”, meent activist Christos Lollidis (37), tijdens een demonstratie voor lgbtq-rechten. Een menigte heeft zich voor het parlement verzameld om de moord op een transgender vrouw afkomstig uit Cuba te herdenken. “Mensen zijn meer in complottheorieën gaan geloven”, stelt de personal trainer, die al twintig jaar actief is in de linkse beweging. Griekenland is niet uniek, benadrukt Lollidis. “Overal komt extreemrechts op.”De Spartanen zijn klein maar krijgen, nu ze in het parlement zitten, wel financiering en daarmee de kans om te groeien, vreest Lollidis. Toch ziet hij ze niet zo snel, zoals Gouden Dageraad in 2015, de derde partij van het land worden. Midden in de financiële crisis haalde de neonazipartij een half miljoen stemmen (7 procent). Een deel daarvan kwam voort uit frustratie en protest tegen het establishment, legt Lollidis uit. “Veel mensen wisten toen nog niet precies wat de partij was. Dat kan nu niemand meer volhouden.”De Spartanen zijn een façade voor Ilias Kasidiaris om vanuit de gevangenis toch mee te doen in de politiek, zegt ook jurist Stevi Kitsou zonder spoor van twijfel. Dat werd eind juli des te duidelijker, toen de veroordeelde Gouden Dageraad-man bekendmaakte dat hij zich verkiesbaar wil stellen als burgemeester van Athene.De verkiezingen vinden plaats in oktober. Het lijkt niet waarschijnlijk dat Kasidiaris dan daadwerkelijk op het stembiljet zal staan, want de regering werkt al aan een amendement om zijn deelname te blokkeren, net als gebeurde bij de landelijke verkiezingen in het voorjaar. Toch roept zijn politieke inmenging wel degelijk vragen op.Zo heeft Kasidiaris Twitter- en YouTube-accounts, waarop hij zijn steun aan de Spartanen en zijn burgemeestersplannen bekendmaakte. “Die vrijheid hebben niet alle gevangenen”, zucht Kitsou. Inmiddels zou Kasidiaris zelf geen toegang meer hebben tot de accounts, maar hij vindt nog steeds manieren om zijn politieke boodschap, vermoedelijk met hulp van tussenpersonen, te verspreiden.In zijn kantoor aan het Syntagmaplein is Vasilis Stigkas er half juli nog stellig over: “Kasidiaris mag niet meedoen aan verkiezingen en zal nooit deel van onze partij zijn.” Een paar weken later levert dat standpunt hem onenigheid op in zijn eigen fractie, waar negen van de twaalf andere leden de gooi van Kasidiaris naar het burgemeesterschap van Athene juist blijken te steunen. “Kasidiaris is de echte leider van de partij’, concludeert jurist Kitsou daaruit. Ze acht waakzaamheid nodig. ‘We moeten opletten of de Spartanen niet, net als Gouden Dageraad, veranderen in een gewelddadige groep.”Stigkas maakt zich kort na zijn entree in het parlement nog niet druk om een eventuele machtsstrijd met een veroordeeld crimineel, of om een gewelddadige wending. Trots opent hij op zijn telefoon de YouTube-app, om te laten zien hoeveel kijkers zijn eerste speech in het parlement had. 157.000, wijst hij triomfantelijk aan, terwijl premier Kyriakos Mitsotakis maar 7.300 keer bekeken is, en de speech van linkse partijleider Alexis Tsipras zelfs maar zesduizend views heeft.De partijleider spiegelt zich aan het Spartaanse leger. Dat versloeg in de 5de eeuw voor Christus met een leger van maar driehonderd man de binnenvallende Perzen, in de legendarische slag bij Thermopylae. “De Spartanen symboliseren het verzet tegen globalisering”, meent Stigkas. “Wij willen dezelfde homogeniteit en eenheid die zij hadden.”Zo menen ook de moderne Spartanen Griekenland te moeten beschermen tegen ‘vijanden uit het oosten’. Dat het daarbij niet gaat om een leger, maar om straatarme vluchtelingen en migranten, maakt voor Stigkas weinig uit. Strijd is wat hem drijft, herhaalt hij nog eens. Maar, bezweert de politicus, “wij gebruiken geen speren”.",2023-08-02T15:00:53+0200,NL
0,https://www.demorgen.be/nieuws/toenemende-spanning-aan-oostgrens-polen-na-incident-met-militaire-helikopters-uit-wit-rusland~b85ec923/,Toenemende spanning aan oostgrens Polen na incident met militaire helikopters uit Wit-Rusland,"De regering in Warschau stuurt extra troepen naar de oostgrens van Polen. Aanleiding hiervoor is de schending van het Poolse luchtruim door twee gevechtshelikopters van het Wit-Russische leger.Inwoners van het Poolse plaatsje Białowieża, ongeveer drie kilometer van de grens met Wit-Rusland, maakten dinsdag melding van de helikopters. De Wit-Russische leider Loekasjenko ontkent dat de helikopters boven Polen waren. Maar op beelden die inwoners van Białowieża maakten en verspreidden via sociale media, lijken enkele Wit-Russische helikopters laag boven hun huizen te vliegen.Aanvankelijk ontkende het Poolse ministerie van Defensie dat het luchtruim was geschonden. Dinsdagavond kwam het daarop terug. Doordat de helikopters laag vlogen, verschenen ze niet op de radar, aldus het ministerie in tweede instantie.Wit-Rusland voert momenteel militaire oefeningen uit in het grensgebied. Polen heeft de Navo ingelicht over het incident. Onderdeel van zijn extra versterking aan de oostgrens is het sturen van gevechtshelikopters.“Schending van het luchtruim is vaker voorgekomen, met name op grote hoogte. Maar dit is nieuw”, zegt voorzitter Wojciech Przybylski van de Poolse denktank Res Publica. “Wit-Rusland is duidelijk de respons van Polen en de Navo aan het testen. Dit draagt bij aan vergroting van de bestaande spanningen.”Het is al enige tijd onrustig aan de Pools-Wit-Russische grens. De regering in Warschau maakt zich zorgen over de aanwezigheid van huurlingenleger Wagner in het buurland, naast de Wit-Russische troepen die al in de grensstreek zijn.Na de afgeblazen opstand van Wagner in Rusland zouden al zo’n tweeduizend huurlingen zijn overgeplaatst naar Wit-Rusland. Sindsdien versterkt Polen zijn troepenmacht aan de oostgrens. Volgens recente cijfers bevinden zich daar vijfduizend grenswachten, tweeduizend soldaten en vijfhonderd agenten van de mobiele eenheid.Intussen speelt de dreiging vanuit het oosten een steeds grotere rol in de binnenlandse politiek van Polen. Afgelopen weekend zei premier Morawiecki dat circa honderd soldaten van Wagner zich in de richting van het Wit-Russische Grodno hebben verplaatst. Grodno is vlakbij de Suwałki-corridor, een korte strook land die Wit-Rusland verbindt met de Russische exclave Kaliningrad. De Suwałki-corridor wordt algemeen beschouwd als een kwetsbare zone in de oostflank van de Navo.Morawiecki vermoedt dat de Wagner-huurlingen zich zullen vermommen als Wit-Russische grenswachten en dat zij het grensgebied verder willen destabiliseren. Bijvoorbeeld door migranten de grens over te duwen – iets dat Wit-Rusland in 2021 al deed. Mogelijk willen ze ook zelf Polen “infiltreren”, denkt Morawiecki.Bewijs voor die beweringen leverde de Poolse premier niet. Door sommigen wordt de retoriek van de regering over de situatie aan de oostgrens met argwaan aangehoord, met name door de Poolse oppositie. Donald Tusk, leider van grootste oppositiepartij Burgerplatform, verwijt de regering angst te zaaien voor electoraal gewin. Dit najaar zijn er spannende verkiezingen in Polen, die zullen bepalen of regeringspartij Recht en Rechtvaardigheid (PiS) aan de macht kan blijven.Grensbewaking en externe dreigingen zijn onderwerpen waarmee PiS kiezers aan zich weet te binden. “Het is een boodschap die het kernelectoraat van PiS aanspreekt, met name in de noordelijke en oostelijke regio’s die aan Wit-Rusland en Kaliningrad grenzen”, zegt Wojciech Przybylski. In dat deel van Polen is de steun voor de regeringspartij traditioneel groot.De aanwezigheid van Wagner in Wit-Rusland en de dreiging vanuit dat buurland zijn niettemin zeer reële problemen, stelt Przybylski. “Er staat druk op de Poolse grens en de regering in Warschau reageert daarop. In de aanloop naar de verkiezingen van dit najaar komt de politieke dimensie daar nog bij.”In een interview met online uitgave Wprost betoogt Jacek Siewiera, het hoofd van de Nationale Veiligheidsraad van Polen, dat de zorgen van de regering in Warschau over Wagner “niet overdreven” zijn. Siewiera verwacht in de aanloop naar de Poolse verkiezingen meer provocaties vanuit Wit-Rusland, bedoeld om de Poolse politiek te destabiliseren. Hij maant tevens tot bezinning. “We moeten geen angst in de samenleving opbouwen.”",2023-08-02T14:54:30+0200,NL
0,https://www.demorgen.be/nieuws/korpschef-van-brussel-zuid-het-grootste-internationale-treinstation-van-belgie-heeft-geen-politiepost-kunt-u-zich-dat-voorstellen~bfcc9790/,"Korpschef van Brussel-Zuid: ‘Het grootste internationale treinstation van België, heeft geen politiepost. Kunt u zich dat voorstellen?’","Het is een hete zomer voor Jurgen De Landsheer (45), zijn politiezone was de voorbije weken niet uit het nieuws weg te branden. Dat had de korpschef kunnen verwachten toen hij in 2020 zijn rustige zone Geraardsbergen/Lierde ruilde voor het donkere hart van de hoofdstad: in Brussel-Zuid behoren een kleine burgeroorlog en een groot drugsconflict immers altijd tot de mogelijkheden. Maar dat schrikt De Landsheer niet af, want de strateeg uit de Denderstreek is een straatvechter gebleven: ‘Ik heb nog nooit klappen gekregen.’De feiten op een rij: als represaille voor een grote drugsvangst werd op klaarlichte dag een politiewagen aangevallen, er werd brand gesticht in twee commissariaten, en nadat zich een stoet van jongelui met bivakmutsen en molotovcocktails op gang had getrokken, werd op het nippertje een aanslag op een politiekantoor verijdeld. Onrustwekkende gebeurtenissen, maar De Landsheer laat zich niet uit het lood slaan. “Dat zijn de bekende feiten”, glimlacht hij.Jurgen De Landsheer: “Er waren ook nog wat kleinere dingen: voorbijrijdende wagens bekogelen met flessen en stenen, de provocaties in de wijken... Ik laat me er niet door opjagen, ik geloof in mijn mensen. En als het toch ontploft, heb ik een troef achter de hand: ik ken veel mensen in het veld die ik kan opbellen. In Parijs (waar eind juni rellen uitbraken nadat de 17-jarige Nahel Merzouk het leven had gelaten bij een politiecontrole, red.) konden ze dat niet. Geloof me, in Brussel doen we het veel beter dan in Parijs.”De Landsheer: “Toen eind 2022 na de voetbalinterland België-Marokko onlusten uitbraken in Brussel, stuurden de ouders van de relschoppers me foto’s van de mensenketting die ze op eigen initiatief hadden gevormd om het niet uit de hand te laten lopen. Ze weten dat ik een bondgenoot ben, maar ook dat ik even makkelijk de kaart van de repressie trek.”De Landsheer: “Het vuur smeult altijd, een beetje wind volstaat om de vlammen hoog te laten oplaaien. We zijn al jaren aan het werk om de drugshandel aan banden te leggen en de overlast te beperken. Mensen vertellen ons dat dealers drugs verstoppen onder de bloempotten op hun vensterbank. Ze zien het voor hun ogen gebeuren, en ze begrijpen niet dat wij het níét zien. Maar we hebben bewijs nodig: foto’s, filmpjes, of geluidsopnames.“We hebben weinig vat op de drugshandel. Die speelt zich af op wereldniveau, ver boven ons hoofd. Wat we wel kunnen doen, is de wijken weer leefbaar maken. Dat hebben we bijvoorbeeld gedaan in de Anderlechtse wijk Peterbos.”De Landsheer: “Bendeoorlogen zijn er altijd geweest en ze zullen er altijd zijn. Het gaat over macht, geld en territorium. Maar voor ons is de leefbaarheid van de bewoners het belangrijkst. De moord is naar alle waarschijnlijkheid ’s nachts gepleegd: op dat moment liggen de bewoners rustig in bed. Als het overdag gebeurt, wordt het wél gevaarlijk, en dan komen we tussenbeide.“Laatst kregen we een melding van vuurwapens op straat in Peterbos: binnen de kortste keren waren we ter plaatse om de boel af te sluiten. Het bleken kinderen te zijn die met nepwapens aan het spelen waren. Wat ik jammer vind, is dat de burgers die we wilden beschermen achteraf schande spraken van ons optreden: ‘Met getrokken wapens op kinderen afgaan, hoe is het mogelijk?!’ (Zucht) Het is een moeilijk evenwicht.”De Landsheer: “Het kan natuurlijk níét, maar het gebeurt toch. En dan wil ik geen slachtoffers omdat er buurtbewoners rondlopen. Daarom zijn we voorzichtig met onze tussenkomsten. Hetzelfde geldt voor achtervolgingen. Die gasten rijden soms met wagens waarvan je zegt: ‘Daar gaan we niet achteraan, we brengen levens in gevaar.’”De Landsheer: “In principe achtervolgen we niet. We rijden achterna: afstand houden, het overzicht bewaren en vooral niemand in gevaar brengen.”De Landsheer: “Dat is bijna overal moeilijk. Maar als agent zit je in zulke situaties tjokvol adrenaline, je wilt de inbreuken op de wet stoppen. ‘Gebruik de camera’s langs de weg’, krijg ik weleens te horen. ‘Dan heb je de nummerplaten toch?’ In werkelijkheid zijn die nummerplaten meestal gepikt, of er zitten minderjarigen zonder rijbewijs achter het stuur: die kun je dikwijls niet traceren met camera’s. Maar al die overwegingen moeten onze agenten in een fractie van een seconde maken, terwijl Jan met de pet achteraf vrolijk z’n mening spuit op Twitter. Heel tof. (lacht)“Nu ook, met die aanval op onze politiewagen in Sint-Gillis: ‘Waarom schieten jullie niet?’ We mógen niet schieten als er geen levensgevaar is. Het vervelende is dat die jonge gastjes ermee wegkomen. Op het filmpje van het incident zie je heel wat omstanders – vooral familie van de relschoppers – níét ingrijpen. Dat is nieuw. Als ouders twintig jaar geleden een jongere kwamen ophalen op het politiecommissariaat, was er meestal een règlement direct, zoals wij het noemen: de zoon kreeg een djoef van zijn vader. Vandaag is het ouderlijk gezag over probleemjongeren verdwenen.“Het probleem is ook dat die jonge gastjes worden misbruikt. De drugsbendes schakelen hen in omdat ze weten dat politie en parket niet aan hen durven te raken: ze hebben een beschermd statuut.”De Landsheer: “Behalve als ze een moord of een andere zware misdaad begaan. Ze doen eigenlijk niet zoveel voor die bendes: ze staan op de uitkijk voor de politie, leveren kleine hand-en-spandiensten. De meesten gaan niet meer naar school: ze trekken enkel nog op met volwassen drugscriminelen, in de hoop dat ze kunnen opklimmen in de hiërarchie. Dat ze ooit zélf drugs mogen verkopen en nog meer geld zullen verdienen. Die generatie zijn we kwijt.”De Landsheer: “Dat was het effect van Parijs, zal ik maar zeggen: op de sociale media hadden een paar manipulatoren opgeroepen tot een aanslag. Het zijn niet de sterkste karakters die daarop ingaan. Ook niet de slimste.”De Landsheer: “We hebben hen geïdentificeerd en gefotografeerd. Behalve de jongsten, daarvoor heb je toestemming nodig van het parket. En het parket heeft hen inderdaad laten gaan: België heeft geen snelrecht waarmee je minderjarigen binnen de 24 uur voor de rechter kunt laten verschijnen. Maar goed, we zullen hen later uitnodigen voor een verhoor in het gezelschap van een advocaat. Hopelijk komen hun ouders mee en is er ruimte voor herstel. Ik blijf geloven dat we een paar van die jongeren kunnen redden.”De Landsheer: ""In mijn politiezone wonen volgens de officiële cijfers 240.000 mensen, onder wie zo’n duizend niet-begeleide minderjarige criminelen. Dat is dus beheersbaar, op voorwaarde dat iedereen aan hetzelfde zeel trekt.""De Landsheer: “De stijging is enorm, en sinds corona gebruiken de daklozen ook steeds vaker crack. Het is vies spul, erg verslavend. Dat brengt heel wat overlast en kleine criminaliteit met zich mee: verslaafden rukken juwelen van de hals van oude dames, ze stelen bagage... Of ze beginnen zich te prostitueren.”De Landsheer: “Ja, aan het station Brussel-Zuid. Maar het probleem is dat alles wat zich bínnen het station afspeelt, de bevoegdheid is van de federale politie. De buitenkant is onze verantwoordelijkheid. Er is geen eenheid van commando. Ik heb aan minister van Binnenlandse Zaken Annelies Verlinden (cd&v) laten weten dat we dringend moeten samenzitten. Brussel-Zuid is de toegangspoort tot ons land.”De Landsheer: “De federale politie is ook bevoegd voor problemen op het spoor en in de metro, maar ze beschikt over te weinig manschappen. Brussel-Zuid, het grootste internationale treinstation van België, heeft geen politiepost. Kunt u zich dat voorstellen?”De Landsheer: “Nee, want Securail, de veiligheidsdienst van de NMBS, houdt ook een oogje in het zeil. Maar iedereen doet het op z’n eigen manier, met beperkte middelen.”De Landsheer: “Vroeger meer dan nu.”De Landsheer: “Te weinig politie, te veel daklozen. Er is ook geen beleid: je kunt niemand verplichten om naar een opvangtehuis te gaan.”De Landsheer: “De opvang is voor ’s nachts. Wat doe je dan overdag? Maar ik ben geen voorstander van een pamperbeleid: ik heb het moeilijk met mensen die voortdurend klagen dat ze te weinig kansen krijgen. Er ís discriminatie in onze samenleving, maar je moet ook je kansen grijpen.“Toen ik naar school ging in Aalst, waren er ook kinderen die het zwaar hadden. Ze hadden niet noodzakelijk een migratieachtergrond, maar ze kwamen wel uit achtergestelde wijken. Die kinderen hebben geknokt om er te komen. Dat is niet verkeerd: het staalt je karakter.”De Landsheer: “Bij ons thuis was er wel eten, maar overvloed heb ik niet gekend. Vanaf m’n 15de werkte ik na school elke dag in een Chinees meeneemrestaurant. Ik maakte mijn huiswerk achter de toog waar ik ook bestellingen opnam en eten inpakte. Zo kon ik in het weekend uitgaan zonder mijn ouders op kosten te jagen. Ik heb ook nooit gevraagd om verder te mogen studeren, of om op kot te gaan: ik heb zelf beslist dat ik bij de rijkswacht zou gaan.”De Landsheer: “Twee. Mijn vader werkte bij de post tot hij ziek is geworden, nu zeventien jaar geleden – in februari is hij overleden. Dat was niet makkelijk, maar achteraf bekeken was het ook niet slecht: je leert snel welke dingen ertoe doen in het leven.“Je zult me niet horen zeggen dat iederéén kan slagen in het leven, maar het calimerogedrag van veel mensen stoort me. Net als het refreintje van de jongens in de wijken: ‘We worden te vaak gecontroleerd door de politie!’ Dan antwoord ik: ‘Misschien lok je het wel uit.’”De Landsheer: “Ik ben blij met de omzendbrief van minister Verlinden. Het is goed dat er nu duidelijke richtlijnen zijn voor professionele profilering. Maar ik heb het gehad met het verwijt dat de politie etnisch profileert. Sorry: in de wijken waar wij op zoek gaan naar jonge drugscriminelen, vind je geen Bart, Paul of Louis.”De Landsheer: “Heel divers. Elke Belg, met om het even welke achtergrond, is welkom bij ons. Meer dan 70 procent van onze nieuwe mensen is van niet-Belgische origine, en ons korps telt ook veel vrouwen. Maar ik stel vast dat zij op een gegeven moment op zoek gaan naar een loopbaan met wat meer structuur: de overgrote meerderheid kiest dan voor een administratieve baan. Dat is jammer. Je kunt deze vrouwen niet meer inzetten voor interventies, terwijl zij net heel goed in staat zijn om de situatie te ontmijnen. Ze halen de spanning eruit.”De Landsheer: “Door te spreken. Als je minder sterk bent, gebruik je andere kwaliteiten. Ik ken vrouwelijke agenten die half zo groot zijn als ik, graatmager, maar die nooit problemen hebben. Vrouwen worden ook minder snel aangevallen dan mannen. Bovendien geloof ik in het ‘testosteronmoment’ na de tussenkomst van een vrouwelijke agent. Dan zetten haar mannelijke collega’s een stapje naar voren: ‘Oké, nu gaan we ervoor.’”De Landsheer: “Op een bepaald moment is de tijd van spreken voorbij. Dan moet je er gewoon tegenaan gaan. Maar een uurtje na de arrestatie, op het commissariaat, moet je wel weer contact maken. Ik kon dat. Ik gaf een hand aan de gast met wie ik net nog op de grond had liggen vechten. Een arrestant is geen vijand.”De Landsheer: “Ik heb nooit klappen gekregen.”De Landsheer: “Nee.”De Landsheer: “Door te spreken, denk ik. Door de manier waarop ik met mijn ploeg tussenbeide kwam. Intussen is de agressie wel vergroot, moet ik toegeven.”De Landsheer: “Nee, die hebben het best mogelijke gedaan: ze zijn vertrokken zonder in te gaan op de provocaties.”De Landsheer: “Het toeval wil dat ik drie jaar lang wijkcommissaris ben geweest in Sint-Gillis. Ik heb er ook rellen meegemaakt, maar ik had de buurtbewoners wel aan mijn kant. En nogmaals: de agressie tegenover de politie was toen niet zo groot als nu. De drugshandel was minder winstgevend.”De Landsheer: “Het heeft niks met racisme te maken. Vroeger was er wel meer racistisch woordgebruik. Zelfs allochtone collega’s gebruikten woorden die nu – terecht – niet meer worden getolereerd. De standaardterm voor crapuul was bougnoul (beledigende term voor een persoon van Noord-Afrikaanse afkomst, red.).”De Landsheer: “Hij is intussen witgewassen. De beschuldigingen klopten niet.”De Landsheer: “Dat is het probleem: beschuldigingen krijgen veel aandacht, over eerherstel hoor je niemand. Het is begonnen met een filmpje van twee agentes die tijdens hun patrouille racistische opmerkingen maakten. Hun chef (Geert V., red.) kreeg het filmpje te zien en maakte een proces-verbaal op. De agentes dienden daarop samen met een andere collega een klacht in: de chef was zogezegd een antisemiet die naar nazimuziek luisterde. Maar die beschuldigingen waren van begin tot eind verzonnen, en de raadkamer heeft hem buiten vervolging gesteld.”De Landsheer: “Na zijn schorsing is hij met pensioen gegaan. Ze hebben hem kapotgemaakt.”De Landsheer: “Ik ben pas twee maanden later in dienst gekomen. Maar het was geen achtervolging: Adil is gevlucht voor een controle. Hij is, zonder helm, met hoge snelheid tegen een politiewagen gereden. Het was een spijtig ongeval, dat zal het gerechtelijk onderzoek wel uitwijzen.”De Landsheer: “Ze heeft ook gezegd dat hij een racist en een seksist is.”De Landsheer: “Daar kan ik niet veel over kwijt: die vrouw heeft ook een klacht ingediend tegen de leiding van het korps. De procedure loopt nog. Maar ik ben blij dat u die piste aanreikt.”De Landsheer: “Wat kan ik zeggen? Het parket heeft al drie keer een buitenvervolgingstelling gevraagd voor de betrokken agenten.”De Landsheer: “Ik kan alleen maar zeggen: in de politiezone Brussel-Zuid is er geen structureel racisme. We hebben duizend personeelsleden in dienst, en uiteraard zitten daar mensen bij met extreme ideeën: ecologische, communistische...”De Landsheer: “Ik heb slechts een tweetal dossiers van collega’s met extreemrechtse sympathieën: allebei Franstaligen. Wellicht zijn de Vlamingen die bij de Brusselse politie werken niet extreemrechts.”De Landsheer: “Ik ken de details niet. Alleen komen sommigen in een cel terecht terwijl ze er helemaal niet thuishoren. Jonathan Jacob, bijvoorbeeld, zou naar een psychiatrische instelling moeten zijn overgebracht.”De Landsheer: “Kijk, ik weet dat een aantal jaar geleden ook in Brussel-Zuid mensen zijn overleden in de cel. Dat waren geen psychiatrische patiënten. Je hebt er geen idee van welke impact het heeft als je voor het eerst in de cel belandt. Mensen die een stommiteit hebben begaan, slaan in paniek en denken dat hun leven voorbij is: ‘Hoe ga ik dit aan mijn vrouw uitleggen?’”De Landsheer: “Je hebt mensen die hun T-shirt aan stukken scheuren en zich ophangen.(Zwijgt) “Er worden zware discussies gevoerd over de onmenselijkheid van onze naaktfouilleringen. Denkt u dat het prettig is iemand in z’n blootje kniebuigingen te laten maken, om te controleren of er geen aansteker uit zijn aars komt? Of dat het prettig is om een vrouw haar beha te laten uitdoen? Geloof me: dat is het niet. Maar er is geen sterker materiaal om je mee op te hangen dan een beha.”De Landsheer: “Ik heb een fantastische tijd gehad in Geraardsbergen. Ik kreeg er alle kansen om een modern korps uit te bouwen. En dat is gelukt: het was af.”De Landsheer: “In 2012 heb ik een opleiding gevolgd bij de FBI National Academy Associates in Quantico, waar ik veel heb bijgeleerd op het vlak van netwerken en leiderschap. Als voorzitter van de Belgische associates heb ik ook een goede relatie met de FBI-attaché bij de Europese Unie. Op een bepaald moment vroeg hij: ‘Doen we eens iets samen?’”De Landsheer: “Ik zie het anders: wat kunnen we van elkaar leren? Wij zijn echt niet zo slecht, hoor. De FBI heeft veel geld ter beschikking, maar wij slagen erin efficiënt te zijn met beperkte middelen.”De Landsheer: “Nee.” (lacht)De Landsheer: “Dat is niet de bedoeling. De FBI Academy organiseert wereldwijd opleidingen voor een netwerk van ongeveer 17.000 mensen: je kunt altijd van elkaar leren. Een simpel voorbeeld: hoe ga je om met tatoeages in het korps?”De Landsheer (stroopt de mouwen op): (lacht) “Ik heb er geen. Het is geen eenvoudige kwestie, omdat ik neutraliteit nastreef in het korps. Wat mij betreft, horen tatoeages thuis in dezelfde categorie als de hoofddoek en andere levensbeschouwelijke symbolen: ik zie ze liever niet in de omgang met burgers.”De Landsheer: “Dat is een maatschappelijk gegeven, ja. Ik heb collega’s met een doodskop op hun arm: het lijkt me niet eenvoudig om met zo’n tekening bij een familie aan te bellen om het overlijden van een dierbare te melden.”De Landsheer: “In Geraardsbergen gold de regel: wear a sleeve. Geen polo’s of korte mouwen. Momenteel laten we dat een beetje los, want wat wil zo’n abstract Chinees teken zeggen? Met mijn achtergrond als jobstudent hoop ik altijd dat het geen bestelling is voor een afhaalmaaltijd (lacht).”De Landsheer: “Niet als ze in contact komen met het publiek. Achter de schermen zou ik er geen probleem mee hebben. Maar dat is in de praktijk moeilijk, omdat ik mijn medewerkers graag polyvalent inschakel: als ze het kantoor verlaten, zouden die vrouwen hun hoofddoek moeten afzetten.”De Landsheer: “Nee. Veel moslima’s zijn daar echt niet mee bezig. Ik weet dat sommigen ’m thuis dragen, maar dat is geen probleem. Iedereen doet thuis wat hij of zij wil.”De Landsheer (blaast): “Het militaire aspect van de rijkswacht was niet mijn ding. Het zit wel nog in mijn karakter: ik heb nood aan duidelijkheid, een scherpe lijn, een visie.“Je karakter wordt gevormd door de moeilijke momenten in je leven. Hoewel ik een afkeer heb van calimerogedrag, moet ik toegeven dat ik ook door die fase ben gegaan. Als kind heb ik het zwaar te verduren gehad: ik ben klein van gestalte en ik heb redelijk grote oren – gelukkig geen flaporen. (lacht) Maar ik heb heel vaak opmerkingen gekregen. Daar moet je je na verloop van tijd overheen kunnen zetten. Dat lukt het best met humor, maar de mensen zijn heel zuur geworden. Ik beschouw het als een voorrecht dat ik in de Denderstreek ben opgegroeid: harde humor is ons handelsmerk. Ik vind het tof als er met me wordt gelachen. Dat is plagen, niet kwetsen.”De Landsheer: “Nee, maar het ligt klaar voor de vakantie.” (lacht)De Landsheer: “Er is iets mis met het engagement in onze arbeidscultuur. Dat merk je in de kantoren van bepaalde politiezones, maar ook in Brusselse winkels waar ze weigeren je in het Nederlands te bedienen. Ik heb geen ego: als ik in Brussel winkel, spreek ik Frans. Die taaiheid maakt me sterker.”De Landsheer: “Dat moeten we inderdaad weer leren: oplossingen zoeken. We focussen te veel op problemen. De minderheden hebben nog nooit zoveel rechten gehad, en wat is het grote probleem? Er zijn geen genderneutrale toiletten. (Zucht) Kies dan, hè. Ga bij de mannen óf bij de vrouwen.“Laatst was ik in Gent. Er stond een ellenlange rij voor de mannentoiletten, dus dacht ik: oké, ik ga bij de vrouwen. ‘Hela, hela!’ riep een vrouw. ‘Dat is hier niet voor mannen.’ Ik zei: ‘Ik twijfel nog.’ (lacht) Maar als je bij de vrouwen naar het toilet gaat, moet je de boel wel proper achterlaten. Dat is belangrijker dan het tekeningetje op de deur.”De Landsheer: “Nee, gaan zitten. Probleem opgelost!”© Humo",2023-08-02T14:00:36+0200,NL
0,https://www.demorgen.be/nieuws/wat-hier-gebeurt-is-ongekend-in-de-geschiedenis-over-de-derde-en-ernstigste-strafzaak-tegen-trump~bb89d104/,"‘Wat hier gebeurt, is ongekend in de geschiedenis’: over de derde en ernstigste strafzaak tegen Trump","De Amerikaanse ex-president Donald Trump wordt vervolgd voor zijn pogingen de verkiezingsuitslag van 2020 te beïnvloeden en verschillende samenzweringen tegen de VS. ‘Het gaat hier om de basisprincipes van de democratie die Trump met de voeten heeft getreden’, zegt Amerika-deskundige Willem Post (Clingendael).“In totaal zijn er vier aanklachten tegen hem, die je kort kan samenvatten als ‘samenzwering tegen de Amerikaanse staat’. Maar opvallend is vooral hoe hard de beschuldigingen zijn geformuleerd. Er is sprake van “een ongeëvenaarde aanval op de zetel van de Amerikaanse democratie” en “destabiliserende leugens” door de ex-president. Bovendien staat erin dat Trump “ondanks verlies vastbesloten was om aan de macht te blijven”. Eigenlijk betekent dat dat Trump het land op de rand van een staatsgreep heeft gebracht.“In vergelijking hiermee zijn de andere aanklachten die al tegen hem lopen veel minder ernstig. De zaak rond pornoster Stormy Daniels en de kwestie van de geheime documenten kan je nog afdoen als ‘normaal’ of iets dat al vaker is gebeurd. Maar de 45 pagina’s van deze aanklacht zijn kristalhelder.”“Dat is waar zijn advocaten op zullen inzetten. Trump heeft net als elke Amerikaan het recht op vrije meningsuiting, en de aanklacht erkent dat ook. Maar er zit een heel sterk en belangrijk punt in de aanklacht, en dat is de intentie. Heel veel mensen rondom Trump, van zijn eigen minister van Justitie over zijn eigen advocaat tot zijn eigen vicepresident, hebben hem op een gegeven moment gezegd dat hij de verkiezingen verloren had en dat hij zou moeten stoppen de uitslag in twijfel te trekken.“Om dan nog op te roepen om in zeven staten de wettig verkozen kiesmannen aan de kant te schuiven en te vervangen door eigen kiesmannen, dan zit je echt wel op strafbaar terrein. Het gaat hier om een basisprincipe van de democratie: de vreedzame overdracht van de macht van de ene op de andere president, die volgens de wet is verkozen.”“Trump heeft op dat vlak bovenop de feiten, die al zwaar genoeg zijn, ook nog eens dubbel pech: hij heeft tegenover zich een absoluut juridisch zwaargewicht met een enorme staat van dienst die door iedereen gerespecteerd wordt.“Smith is een juridische bulldozer die jarenlang in Den Haag heeft gewerkt bij het Internationaal Strafhof en de hoofdaanklager van het Kosovo-tribunaal was. Hij heeft de grootste misdadigers van de wereld voor zich gekregen. Als hij, die compleet apolitiek is, een zaak opbouwt en voor de rechtbank brengt, kan je ervan op aan dat die sterk is.”“Tot nog toe lijkt het allemaal van Trump af te glijden als water van een eend, er zit zelfs geen miniem deukje in zijn zelfvertrouwen. Het is hard tegen hard. Met zulke zware aanklachten zou je kunnen verwachten dat je een beetje tempert, maar dat is niet Trumps stijl.“Maar als je dan argumenten moet bovenhalen dat dit ‘nazipraktijken uit de jaren 30' zijn, zoals hij gisteren deed, wordt het wel heel extreem. Ik zeg al enkele jaren dat de VS in een soort van politieke burgeroorlog zonder slachtoffers zit en ook dat klopt al niet meer, want bij en na de Capitoolbestorming van 6 januari 2021 zijn er vijf doden gevallen. Maar dit is een recept voor nog extremere polarisatie waar ik mijn hart voor vasthoud.”“Waarschijnlijk zullen zijn advocaten proberen om de zaak zo lang mogelijk te rekken, tot na de verkiezingen. Maar net deze rechtbank in Washington DC staat erom bekend snel te handelen. Smith heeft bovendien enkel Trump aangeklaagd om sneller te kunnen handelen. De kans dat dit nog voor de verkiezingen wordt afgerond is behoorlijk groot.”“Wat hier gebeurt, is ongekend in de geschiedenis. Op een van de aanklachten, ‘obstructie van een officiële procedure’, staat tot twintig jaar cel. Het is natuurlijk aan de rechter en de jury om uiteindelijk een strafmaat uit te spreken bij een eventuele veroordeling, dus mogelijk blijft het bij boetes of een voorwaardelijke straf.“Anderzijds zijn er al honderden Capitool-bestormers in de gevangenis beland. Het zou dan bizar zijn om de aanstoker van die demonstratie niet te veroordelen. Uit de aanklachten blijkt bovendien dat het echt Trump zelf was die tegen al zijn raadgevers inging. Hij zou bijvoorbeeld tegen zijn vicepresident Mike Pence gezegd hebben dat die ‘te eerlijk’ was omdat die weigerde de verkiezingsuitslag officieel te verwerpen.“Het zijn dat soort dodelijke zinnetjes die de jury uiteindelijk zullen meenemen in hun afweging. Bovendien leest de aanklacht nu al als een verhaal. Het is ook storytelling, en dat doet Smith niet voor niets. Als er dan nog harde ondervragingen komen in de rechtbank, is het maar de vraag of de zwevende kiezers het allemaal zomaar zullen laten passeren.“Vraag is of Trump het allemaal zover zal laten komen. Mogelijk komt het uiteindelijk tot een schikking wanneer hij beseft dat hij het niet zal halen. Om een celstraf te ontwijken zou hij zich dan officieel kunnen terugtrekken uit de verkiezingen.”Bekijk hier de integrale aanklacht tegen Donald Trump:",2023-08-02T13:12:36+0200,NL
0,https://www.demorgen.be/snelnieuws/profclub-zet-samenwerking-stop-met-jonge-rode-duivel-die-in-malta-veroordeeld-werd-na-verkrachting~bc4fd9c6/,Profclub zet samenwerking stop met jonge Rode Duivel die in Malta veroordeeld werd na verkrachting,"De voetbalploeg van de jonge voetballer (17) die in Malta veroordeeld werd, heeft de samenwerking met de tiener beëindigd. Acht uur lang werd een Frans meisje van 17 verkracht door haar ex-vriend, terwijl een vriend van 16 die haar vergezelde in elkaar geslagen werd. Dat schrijft Het Laatste Nieuws.De jongen belandde samen met vier vrienden in de cel nadat één van hen een meisje van 17 verkrachtte. De anderen zouden dat gefilmd hebben en een 16-jarige vriend van het meisje in elkaar geslagen hebben. De voetballer (17) - die ook al voor de jonge Rode Duivels speelde - was de enige die dat laatste gedeeltelijk bekende. Daardoor kreeg hij meteen zijn straf: één jaar cel met uitstel. Hij mocht beschikken en vloog meteen naar huis.Maar daar wachtte ook nog een staartje. Want de voetbalploeg - het gaat om een profclub, maar we geven die niet bij naam omdat de jongen nog minderjarig is - besliste om zijn contract te ontbinden. “Zodra het nieuws bekend raakte, hebben we hem op non-actief gezet”, zegt de woordvoerder aan HLN. “We hebben met hem en zijn entourage samengezeten en hebben niets definitiefs beslist voor we het vonnis konden lezen. Maar volgens onze advocaat was dat duidelijk en genoeg om de samenwerking te beëindigen. Wij willen ons niet met zulke feiten associëren.”",2023-08-02T12:36:29+0200,NL
0,https://www.demorgen.be/nieuws/van-afkoping-tot-smaad-alle-rechtszaken-tegen-donald-trump-op-een-rij~bcec3c67/,Van afkoping tot smaad: alle rechtszaken tegen Donald Trump op een rij,"Nu Trump ook vervolgd wordt voor het beïnvloeden van de verkiezingsuitslag, lopen er momenteel vijf rechtszaken tegen de oud-president: drie strafzaken en twee civiele. Daar komt deze zomer naar verwachting nog een strafzaak bij. Een overzicht van alle aanklachten, de ernst en het bewijs.Op 30 maart 2023 schrijft de New Yorkse aanklager Alvin Bragg geschiedenis. Hij kondigt zijn strafzaak aan tegen Donald Trump, de eerste ooit tegen een Amerikaanse oud-president. Bragg verdenkt Trump ervan dat hij uit zijn campagnekas zwijggeld heeft betaald aan pornoster Stormy Daniels, Trumps voormalige minnares, en dat vervolgens in de boekhouding heeft verhuld.De ernst: Van de drie strafzaken tegen Trump is dit de lichtste. De aanklacht van justitie is tevens behoorlijk gecompliceerd: Bragg moet zien te bewijzen dat Trump een strafbaar feit in New York (boekhoudfraude) heeft gebruikt ter verhulling van een federaal misdrijf (misbruik van campagnegeld). Nooit eerder is die juridische strategie voor een jury getoetst. Gevangenisstraf is bij een veroordeling mogelijk, maar onwaarschijnlijk.De timing: Deze strafzaak moet op 25 maart 2024 beginnen.Het is wereldnieuws als op 8 augustus 2022 tientallen FBI-agenten de woning van Donald Trump in Florida doorzoeken. Zij nemen dozen vol vertrouwelijke documenten in beslag, die Trump na zijn presidentschap zou hebben geweigerd te retourneren. In november wordt speciaal aanklager Jack Smith aangesteld om te onderzoeken of Trump moet worden vervolgd. Smith opereert onafhankelijk en moet de afstand waarborgen tussen het ministerie van Justitie, dat valt onder president Joe Biden, en de federale onderzoeken naar diens politieke tegenstander. Op 8 juni 2023 kondigt Smith vervolging af, de eerste federale strafzaak tegen een oud-president.De ernst: Dit is een ernstige zaak. Het bewijsmateriaal is aanzienlijk, met als huzarenstuk een geluidsopname waarop Trump militaire documenten aan buitenstaanders laat zien en zelf lijkt toe te geven dat dit niet mag. “Als president had ik dit kunnen declassificeren”, zegt Trump. “Nu niet.” Vorige week donderdag breidde justitie de aanklacht zelfs nog verder uit. Trump zou hebben geprobeerd bewijsmateriaal, waaronder videobeelden, te vernietigen.De timing: De strafzaak moet aanvangen op 20 mei 2024, vlak voor de Republikeinse presidentskandidaat wordt genomineerd op het partijcongres.Deze strafzaak draait om zijn poging om na de presidentsverkiezingen van 2020 aan de macht te blijven. Trump begon leugens over stemfraude te verspreiden en bekokstoofde, samen met zijn adviseurs, strategieën om Bidens beëdiging te verhinderen. Op 6 januari 2021 kwam dat alles tot een kookpunt toen ruim tweeduizend van zijn aanhangers met geweld het Amerikaanse Congres binnendrongen. Justitie houdt de toenmalige president daarvoor als aanstichter verantwoordelijk.De ernst: Deze nieuwe zaak is met afstand de zwaarste: de datum 6 januari 2021 staat gegrift in het collectieve geheugen van de Amerikanen. De hoeveelheid bewijs waarover Justitie beschikt, is ontzagwekkend en bestaat onder meer uit getuigenissen van tientallen van Trumps voormalige vertrouwelingen, onder wie zijn vicepresident Mike Pence.Timing: Op 3 augustus moet hij zich in de rechtszaal melden. Wanneer de strafzaak daadwerkelijk start, is nog niet bekend.Na verlies van de presidentsverkiezingen van 2020 probeerde Trump de uitslag in de cruciale swingstaat Georgia te veranderen. Daar kwam hij iets meer dan elfduizend stemmen tekort. Op 2 januari 2021 belde Trump als president persoonlijk met Brad Raffensperger, als hoogste ambtenaar verantwoordelijk voor de verkiezingen, om hem te vragen die stemmen voor hem ‘te vinden’. Aanklager Fani Willis bouwt al maanden aan een strafzaak vanwege die poging om de verkiezingsuitslag te beïnvloeden.De ernst: Het beïnvloeden van verkiezingen is een ernstig misdrijf waarop mogelijk gevangenisstraf staat. Ook hier speelt een geluidsopname de hoofdrol: het gesprek met Raffensperger is opgenomen.Timing: De verwachting is dat Willis deze zomer nog vervolging afkondigt. Zij heeft de veiligheidsdiensten in haar staat al verzocht voorbereidingen te treffen voor mogelijke onlusten. Vorige week donderdag verrezen al de eerste barricades rond het rechtbankgebouw.De New Yorkse aanklager Letitia James verdenkt Trump ervan dat hij jarenlang heeft gelogen over de omvang van zijn bezittingen. Op die manier zou hij hebben geprobeerd gunstige leningen en andere financiële voordelen te verwerven. Op 13 april is Trump onder ede verhoord. De eis tegen hem is een schadevergoeding van 250 miljoen dollar.De ernst: Dit is een civiele zaak, dus gevangenisstraf is bij voorbaat uitgesloten. De kans bestaat dat het verzamelde bewijsmateriaal later alsnog in een strafzaak wordt gebruikt.De timing: Deze zaak gaat op 2 oktober 2023 al van start.Dit is het vervolg op een zaak die Trump al heeft verloren. Een civiele jury in New York oordeelde op 9 mei 2023 dat Trump de schrijver E. Jean Carroll halverwege de jaren negentig seksueel heeft misbruikt. Hij moet Carroll een schadevergoeding betalen van 5 miljoen dollar. Trumps verzoek om een nieuw proces is afgewezen. De dag na de civiele uitspraak zei Trump op CNN dat hij Carroll nooit heeft ontmoet. Smaad, zegt Carroll nu: de jury heeft immers anders geoordeeld.De ernst: Dit is een pijnlijke kwestie, maar vanwege het civiele karakter staat er geen gevangenisstraf op het spel.De timing: De zaak dient op 15 januari 2024, tevens de dag van de eerste voorverkiezingen. Inwoners van de staat Iowa mogen als eerste stemmen op hun favoriete kandidaat voor de nominatie namens hun partij.",2023-08-02T11:25:06+0200,NL
0,https://www.demorgen.be/sport/als-paul-gheysens-morgen-vertrekt-is-het-gedaan-drie-antwerp-iconen-blikken-vooruit-aan-de-start-van-het-nieuwe-seizoen~b90f790d/,"‘Als Paul Gheysens morgen vertrekt, is het gedaan’: drie Antwerp-iconen blikken vooruit aan de start van het nieuwe seizoen","Vergeet Wembley, de kampioenskogel van Toby Alderweireld is het nieuwe iconische moment van de Antwerp-supporter. Met zijn doelpunt zette de gewezen Rode Duivel de gevestigde orde op zijn kop: Royal Antwerp FC start het nieuwe voetbalseizoen als titelverdediger. Ondertussen woedt in de coulissen een grimmige strijd om de Bosuil. We fileren de herrie en het succes met drie rood-witte clubiconen: spitsen Cisse Severeyns (55) en Patrick Goots (57), en voormalig secretaris Paul Bistiaux (71). ‘Antwerp is een club van extremen: als er een ladder omvervalt, is het wereldnieuws.’Goots heeft het uitgerekend: van de 40 competitiewedstrijden die The ­Great Old vorig seizoen speelde, heeft hij er 36 gezien. Dat deed hij als analist voor Gazet van Antwerpen: “Ik heb een perskaart.” Severeyns woonde alleen de thuisduels bij: “Als lid van de Antwerp Legends mag ik kaartjes aanvragen.” Bistiaux grinnikt: hij heeft de Bosuil al zeven jaar niet meer van de binnenkant gezien.Paul Bistiaux: “Mijn laatste match was tegen Eupen, in het seizoen dat we de promotie hebben gemist. Er braken andere tijden aan en ik heb toen de beslissing genomen om weg te gaan. Ik had 23 jaar mijn nikkel afgedraaid, genoeg toch? Ik heb op den Antwerp gewóónd.”Cisse Severeyns: “En veel stront opgekuist.”Patrick Goots: “Beerkarren vol.”Bistiaux: “Ik ben blij dat ik het heb meegemaakt. Maar de laatste jaren was de lol eraf.”Severeyns: “Ik weet zeker, Paul: als je kaarten aanvraagt, word je uitgenodigd. Ik moet het ook zo doen.”Bistiaux: (droog) “Ik koop wel een ticketje.”Bistiaux: “Zeer zeker wel! Maar alles heeft zijn tijd. Ik ben nog van de oude stempel, dus ik heb plaats geruimd toen de toekomst zich aandiende.“Ik ben 23 jaar secretaris geweest – CEO, zou men nu zeggen (grijnst). Ik heb twee periodes meegemaakt: één goede, en één met grote financiële miserie. Tot de invoering van het licentiesysteem kon je veel camoufleren. Plots was dat voorbij en moest je één keer per jaar een goed rapport halen. Dan was het alle hens aan dek. Het was een ­constante zoektocht naar geld.“Op een bepaald moment zaten we weer eens in de patatten. Met Tony Gram hadden we de verkeerde mecenas in huis gehaald. Toen hij terugbetaald moest worden, hadden we het geld niet. De constructie met het opstalrecht van de Bosuil is toen op tafel gekomen. Tania Mintjens is toen onze redding geweest (de zakenvrouw kreeg de Bosuilgronden in handen voor 1,1 miljoen euro, en gaf ze in erfpacht terug aan de club, red.)”Bistiaux: “Niemand had kunnen voorzien tot wat die constructie vandaag zou leiden. Bovendien bestaat ze al meer dan twintig jaar. Al die tijd heeft niemand zich er druk over gemaakt.”Goots: “Gheysens heeft al twee nieuwe tribunes gebouwd. Dat doet hij toch niet als hij nergens van wist?”Severeyns: “De vraag is: ging hij ervan uit dat het wel opgelost zou raken? Of heeft hij druk willen uitoefenen door alvast te beginnen bouwen?”Severeyns: “Iedereen heeft daar zijn idee over (lachje). De familie Mintjens is net als ik afkomstig van West­malle. Ik ken Tania goed: zij en de ex-vrouw van mijn broer zijn beste vrienden. Als ik iets zeker weet, is het dat Tania Mintjens een echte Antwerp-­supporter is. Anders had ze nooit geholpen. Uit winstbejag heeft ze het niet gedaan: ze heeft het geld niet nodig.”Bistiaux: “Meneer Gheysens is een aannemer. Een voetballer wil voetballen, een tennisser tennissen, een zanger zingen, en een aannemer bouwen. Daar is niks mis mee. Hij mag er zelfs aan verdienen ook. Wie betaalt, bepaalt. Als Gheysens een groter stadion wil om zijn inkomsten te maximaliseren, begrijp ik dat.”Bistiaux: “Tot op zekere hoogte begrijp ik dat. We kwamen niet altijd op de juiste manier in het nieuws. Onze verdienste is dat wij, het ancien régime, de club met bescheiden middelen in leven hebben gehouden, en af en toe zelfs een succesje hebben geboekt. We zijn nog altijd de laatste Belgische club die een Europese finale heeft gespeeld. Dat blijft een prestatie. Onze club is ook nooit moeten fuseren en heeft niet zoals andere clubs elfendertig naamsveranderingen ondergaan: het is nog altijd Royal Antwerp FC. Die pluim mogen we op onze hoed steken. Maar we zijn ook tekortgeschoten, zeker. We zijn er niet in geslaagd het aanwezige potentieel aan te boren en te exploiteren, zoals vandaag wel gebeurt. Wij waren amateurs, toch? De voetbalindustrie is hard veranderd. Wij komen uit de prehistorie van het voetbal.”Goots: “Uit de tijd van de leren bal met een veter in (lacht).”Bistiaux: “Je kunt van meneer Gheysens zeggen wat je wilt, maar hij heeft het toch maar gedaan. Met geld, dat is waar. Maar geld alleen is niet genoeg: je moet het ook goed besteden. Er zit een visie achter wat hij doet, alles verloopt uiterst professioneel. Antwerp is dertig jaar lang een slapende reus geweest. Dankzij de inzet en de centen van Gheysens is die reus nu wakker. Bravo!”Bistiaux: “Het is lang geleden. Als het gebeurt, is het op een begrafenis. Hij is ook al 90.”Goots: (knikt) “Als iemand ertoe in staat is, dan Gheysens. Als hij zegt dat hij ergens ­anders een nieuw stadion gaat bouwen, zal hij dat ook doen. Maar of het makkelijk zal gaan? Club Brugge wacht al jaren op een bouwvergunning.”Severeyns: “De stad Antwerpen zal eraan meewerken. Dat denk ik wel.”Bistiaux: “Zo’n vertrek hoeft niet slecht uit te draaien. Voorbeelden genoeg van grote clubs die het nadien zeer goed of zelfs beter deden: Ajax dat van De Meer naar de Amsterdam ArenA verhuisde, ­Arsenal van Highbury naar het Emirates Stadium. Zelfs AA Gent verliet het oude ­Ottenstadion voor een mooie, nieuwe arena en is daar niet slechter van geworden.”Goots: “Het wringt: de Bosuil is de heilige grond van het stamnummer 1.”Bistiaux: “Het stamnummer verdwijnt niet, hè. Antwerp voetbalt al meer dan honderd jaar in het Bosuilstadion. Ik heb ook liever dat ze er blijven, maar dat is puur uit nostalgie. Misschien is het goed geweest zo. Door de titel en de bekerwinst zijn we eindelijk van dat gezaag over Wembley af. Dertig jaar lang hebben we die koe gemolken. De laatste Belg die op het oude, inmiddels ­gesloopte Wembley gescoord heeft, zit hier naast mij (Severeyns, red.). Alleen: de huidige supporters waren toen nog niet geboren. Die zullen het de volgende dertig jaar alleen maar over de goal van Toby Alderweireld hebben. Dát is het nieuwe iconische moment.”Severeyns: “Als ik ergens werd uitgenodigd, was het altijd wegens dat doelpunt. Die uitnodigingen zullen nu naar Toby gaan (lacht).”Bistiaux: “Vóór Wembley was er het mirakel van ­Vitosha Sofia (Antwerp boog een 1-3-achterstand in blessure­tijd om in een 4-3-zege en ­Europese kwalificatie, red.). De mensen die dat hebben meegemaakt, zitten nu in de bejaardentehuizen van Deurne. Elke dag gaat één van hen dood. Maar bij gebrek aan echte trofeeën bleven we het er maar over hebben. Want we wonnen niks, hè: die finale op Wembley hebben we verlóren!”Goots: “In het stadion in Genk. Ik was er heilig van overtuigd dat het voorbij was. Club Brugge zou nooit scoren tegen Union. Toch gebeurde het, waarschijnlijk omdat ze hun Japanner (Shion Homma, die scoorde, red.) niet goed hadden uitgelegd wat het plan was (lacht). Plots was Genk virtueel kampioen, hun supporters liepen al naar beneden voor de viering. Ik verwachtte een overrompeling en dacht nooit thuis te zullen raken. Tot ik die bal van Toby zag vertrekken. Aan zijn houding wist ik het met­een: die gaat binnen! Uitzinnig van vreugde ben ik rechtgesprongen. Not done als analist, ik weet het (lacht).”Severeyns: “Ik had kaarten kunnen krijgen via een bevriende Genk-supporter. Maar dan zou ik tussen de thuisfans gezeten hebben. Daar heb ik, met mijn bekende kop, voor bedankt.”Goots: “Je zou ook niet welkom geweest zijn. Ik was uitgenodigd door Pierre Denier (club­icoon van Racing Genk, red.): hij mag elke week een oud-speler uitnodigen, diner inbegrepen. Op donderdag kreeg ik bericht van Genk dat ze me liever niet zagen komen. De fans zouden agressief kunnen reageren.”Severeyns: “Ik zat met een paar koppels bij een kameraad in de tuin te kijken. Tijdens de rust hadden we pizza’s besteld. Met nog twee minuten te spelen ging mijn telefoon: de koerier stond voor de deur. ‘Ik ga wel,’ zei mijn vrouw. Maar twaalf pizza’s, dat kon zij niet dragen. Gelukkig zijn een paar vrouwen opgestaan, anders had ik de ontknoping gemist (lacht).“Mijn zoon was op de Bosuil, waar de wedstrijd op een groot scherm werd vertoond. Om middernacht was alle water en frisdrank op. Mensen die anders nooit bier drinken, konden nu niet anders.”Goots: “Ik ken gasten die met van die lange houten banken uit tribune 2 naar huis zijn gegaan. Op de fiets! Als souvenir.”Severeyns: “Nog altijd krijg ik kippenvel als ik de beelden terugzie. Ik heb ook de ­Brugse goals nog eens bekeken, en daarbij viel me toch één en ander op. We hebben geluk gehad dat het die Japanner en Noa Lang niet interesseerde wie kampioen werd. En dat hun jonge spelers ­Cisse Sandra en Romeo ­Vermant zich wilden bewijzen. Bij die laatste goal zie je Hans Vanaken niet 100 procent voor de bal gaan. Ineens gaat die kleine Vermant er voor zijn neus mee aan de haal. Daar moet toch geen ­tekeningetje bij?”Goots: “Na het gelijkspel ­tegen Union (Antwerp gaf in het slot de zege uit handen, red.) had ik gezegd: waarom stuurt Mark van Bommel (de trainer, red.) Toby niet mee naar voor? Een week later doet hij het en is Antwerp kampioen. Faris Haroun vertelde me achteraf dat ze het op training hadden ingeoefend en in 10 minuten tijd drie keer hadden gescoord.”Goots: “Nee nee, het was gewoon iets dat ik Laszlo Bölöni (ex-trainer van Antwerp, red.) geregeld had zien doen. Als niets meer lukte, stuurde hij in de slotfase de grote Abdoulaye Seck naar voor.”Bistiaux: “Op restaurant. Ik heb de wedstrijd op mijn smartphone gevolgd. Ik heb in stilte genoten. In mijn jonge jaren zou ik over de draad gesprongen zijn, maar met het ouder worden ben ik kalmer geworden. Erik Van Looy verwijt me dat soms.”Goots: “Ooit moet er een film gemaakt worden van die titelmatch.”Severeyns: “Da’s iets voor Erik. Of Luk Wyns.”Bistiaux: (zet zich schrap) “Als die allemaal komen kijken, heb je een stadion van 100.000 plaatsen nodig. In de donkere periode heb ik vaak vanop de barricades rond mij gekeken en vastgesteld dat ik daar alleen stond. Nu het beter gaat, zie ik plots zogenaamde supporters op de eerste rij staan, op het balkon van het stadhuis zelfs, en het hoge woord voeren. Dan moet ik me toch achter de oren krabben: ‘Waar waart gij toen we tegen Virton en ­Oudenaarde speelden?’ Voor alle duidelijkheid, ik heb het dan niet over Erik Van Looy.”Severeyns: “Hij was er áltijd, als één van de weinigen.”Goots: “Vroeger moest je al goed kijken om een knappe vrouw te zien op de Bosuil. Terecht, op hoge hakken zou je er je enkels gebroken hebben. Maar nu? Het is een modeshow geworden! Ze paraderen. Iedereen wil van het succes proeven.”Bistiaux: (fel) “Ik was zéker dat we kampioen zouden worden! Dat heb ik ook geschreven in mijn wekelijkse column in ­Gazet van Antwerpen.”Severeyns: “Antwerp is een club van extremen. 0-2 achterstaan tegen Club Brugge, maar in de 96ste minuut toch nog de 3-2 binnen trappen. Of het mirakel van Vitosha. Altijd gebeurt er iets waarover nagepraat wordt.”Bistiaux: “Als er op den Antwerp een ladder omvervalt, is het wereldnieuws.”Goots: “Er zijn wat akkefietjes geweest. Het tijdrekken van Union, de rode kaarten voor Genk, de stewards op het veld. Ik heb Club-supporters in mijn vriendengroep: die zouden het iedereen gegund hebben, behalve Antwerp. In Genk hoorde ik hetzelfde.”Severeyns: “Union kon op veel sympathie rekenen, als underdog. Genk is ook altijd doorgegaan voor een sympathieke club. Maar voor de Antwerpenaar is alles buiten Antwerpen parking. Dat wordt hem niet in dank afgenomen. Antwerpenaars zijn dikkenekken.”Goots: “Marc Schaessens is zo’n rasechte Antwerpenaar. Ik heb met ’m samengespeeld bij Beerschot. Marc zei vlakaf tegen de trainer: ‘Pak die kegels zelf!’ Zó’n grote mond. Dat was ik als 19-jarig gastje uit de Kempen niet gewoon. Op festivals kom ik vaak Antwerpenaren tegen: die hebben overal schijt aan. Zo maak je jezelf tot vijand.”Bistiaux: “Wat ook meespeelt: onze nadrukkelijke aanwezigheid in de stadions op verplaatsing. Wij zijn een clan, een stam.”Goots: “Van Bommel heeft gezegd dat hij dit nooit eerder heeft meegemaakt. Ook niet bij Barcelona of Inter. Ik gelóóf hem, hij is geen lulleman. Voor een Antwerp-supporter is Antwerp zijn leven. Als hij moet kiezen tussen een boterham of een abonnement, kiest hij voor het tweede.”Severeyns: “Na de match gingen de spelers altijd iets drinken bij Jenny. Daar zaten we dan naast de fan die ladderzat aan de toog hing en er zijn laatste frank had besteed aan zijn abonnement en die pint, zodat hij zijn problemen even kon vergeten.”Bistiaux: (knikt) “Dat speelt ­zeker mee. Succes wekt ook jaloezie.”Bistiaux: “Gheysens’ grote verdienste is dat hij niet alleen veel geld in de club gestoken heeft, maar ook de juiste mensen op de juiste plek gezet heeft. Overmars en Van Bommel hebben er een plóég van gemaakt.”Goots: “We hebben heel België over ons heen gekregen toen we Overmars binnenhaalden. Dat is Gheysens: hij durft.”Bistiaux: “Ik vind niet dat iemand een beroepsverbod moet krijgen vanwege een misstap.”Bistiaux: (knikt) “Ja. Ik stam nog uit een andere tijd, er werd toen niet zo nauw gekeken in het voetbal. Ondertussen is de samenleving geëvolueerd. Voortschrijdend inzicht kun je dat noemen.”Goots: “Als Ajax Overmars morgen kan terughalen, doen ze het.”Bistiaux: “Kampioen ben je ­altijd verdiend.”Severeyns: “Mocht Genk of Union het gehaald hebben, was het ook verdiend geweest.”Goots: “Genk heeft na Nieuwjaar niet vaak meer gewonnen. Dan ben je geen verdiende kampioen.”Bistiaux: “De essentie van voetbal is níét veel goals maken. Wel één doelpunt meer dan de tegenstander.”Severeyns: “Of één minder binnen krijgen. Arsenal won indertijd vaak met 1-0 – zo is ‘de Arsenal-score’ ontstaan.”Goots: “Genk voetbalde aantrekkelijk voor Nieuwjaar. Met Paintsil en Trésor heeft het twee spelers die goed zijn in één-tegen-éénsituaties. Daar heeft het op geteerd. Antwerp heeft dat minder: Muya moet het vooral van zijn werkkracht hebben, en Balikwisha is nog te wisselvallig. Toen Genk Onuachu in de winter verkocht, werd het op slag een pak minder. Doet het dat niet, wordt het kampioen.”Severeyns: “Antwerp was iets zakelijker in zijn aanpak. Maar als in de laatste minuut de kampioensgoal valt, is dat allemaal vergeten.”Bistiaux: “De oude ­Hollandse school was aanvallend. De huidige niet meer. Overmars en Van Bommel zijn daar de exponenten van: nuchter, zakelijk en goed georganiseerd.”Goots: “Als Antwerp 1-0 voor stond, bevroor het de match. Was de 3-2 tegen Club ­Brugge, met dat late doelpunt van Vermeeren, een aantrekkelijke match? Nee, maar iedereen ging wel tevreden naar huis. Paul heeft gelijk: het draait om winnen.”Bistiaux: “Onderschat het belang van een goede keeper niet. Een goede ploeg begint bij een goede verdediging.”Severeyns: “Zij waren de bouwstenen van het succes. Een trainer kan pas iets neerzetten als de spelers mee­stappen in zijn verhaal. De achterste en de voorste man zijn daarbij cruciaal. Toevallig zijn dat bij Antwerp twee mannen die voorop gaan in de strijd. Wat Alderweireld betreft is dat geen verrassing, maar ook spits Vincent Janssen heeft de ploeg op sleeptouw genomen. Hij heeft weinig slechte matchen gespeeld. En zelfs dan had hij impact door mee te komen verdedigen. Ik was ook zo’n spits. Op mijn inzet heeft nooit iemand iets kunnen aanmerken. Janssen blijft ook lopen.”Goots: “Vergeet niet: aanvankelijk was topschutter ­Michael Frey dé man. Bij Janssens komst weerklonk gemor: ‘Wéér een Hollander!’ Ook bij Toby werden vragen gesteld: ‘Zou hij het nog kunnen?’ We hadden geen goede ervaringen met vedetten op leeftijd. Er waren er de voorbije jaren te veel neergestreken die de verwachtingen niet hebben ingelost: Nainggolan, Defour, Mirallas ook. Die trend hebben Toby en Janssen een halt toegeroepen.”Goots: “Van Bommel zal op termijn wel offensiever uit de hoek komen. Hij heeft eerst het fundament willen gieten.”Severeyns: “Hij heeft geroeid met de riemen die hij heeft. Als dit dan het resultaat is: chapeau.”Severeyns: “Op termijn niet, daarin heb je gelijk. Maar dat het dit seizoen al meteen prijs was, is sterk. Vergeleken met de andere ploegen heeft Antwerp minder individuele kwaliteit.”Goots: “Club Brugge trok ­Roman Jaremtsjoek aan voor 16 miljoen euro. Dé ­transfer van het jaar, Club werd al bij voorbaat uitgeroepen tot kampioen. Zeker toen het ook nog eens uitblonk in de Champions League: ‘Wie gaat die trein nog stoppen?’ De grote verdienste van Van Bommel is dat hij op zijn strepen is blijven staan. Toen hij Radja uit de ploeg zette, de chouchou van de supporters, keerde iedereen zich tegen hem. In de winterstop deed hij hetzelfde met Frey. Maar kijk, hij wist heel goed wat hij deed. Hij heeft van Antwerp een machine gemaakt.”Severeyns: “Na een maand met Van Bommel zag je al structuur. We hadden niet de beste spelers, maar wel de beste plóég. Eens te meer is bewezen hoever je daarmee raakt.”Goots: “Van Bommel dropte Vermeeren in de ploeg, zette Stengs op een positie waarop hij niet eerder had gespeeld, en liet Bataille week na week groeien. Ik heb altijd gezegd: met Bataille als back speel je geen kampioen. Wel, ik heb mijn mening moeten herzien.”Goots: “Het is een logisch gevolg van de investeringen. Ben je al eens gaan kijken in het jeugdcentrum onder tribune 4?”Bistiaux: (knikt) “State of the art!”Goots: “Antwerp heeft nooit een jeugdopleiding die naam waardig gehad. Geen geld. Elk jongetje uit de Kempen dat een beet­je kon voetballen, trok naar Nederland, naar Willem II of PSV. Nu kiezen ze opnieuw voor Antwerp. Vermeeren gaat Antwerp 20 of 25 miljoen euro opbrengen. Al hoop ik dat hij nog een jaar blijft.”Severeyns: “Een van mijn tennisvrienden was tot voor kort jeugdtrainer bij Antwerp. Volgens hem is Vermeeren een nuchtere jongen. Dat pleit voor hem.”Goots: “Ik vergeet de datum nooit: op 6 november viel hij in tegen Anderlecht. Niemand kende hem. Vier dagen later al speelde hij voor de beker tegen Beveren een wereldmatch. ‘De nieuwe Iniesta!’ heb ik toen gezegd. De volgende dag speelden we toevallig met de Antwerp Legends – Cisse was erbij. Ritchie (De Laet, red.) kwam kijken. Dat weekend moesten ze naar Brugge, maar Ritchie zag het somber in. Wel, Vermeeren heeft de pannen van het dak gespeeld. Hij was vertrokken.”Severeyns: “Hoe is de carrière van Thibaut Courtois begonnen? Genks eerste én tweede doelman waren geblesseerd. Hij kreeg zijn kans, greep ze en de rest is geschiedenis.”Bistiaux: “Zonder twijfel, voor jaren!”Severeyns: “Dat is de Antwerpenaar die spreekt. Pat en ik zijn Kempenaars (lacht).”Bistiaux: “De komende vijf jaar worden we zeker nog één of twee keer kampioen. De knowhow en de centen zijn er, en het publiek: bouw een stadion met 30.000 plaatsen en het raakt direct uitverkocht. Het is ook nódig: voor de financiële stabiliteit. Nu verliest de club geld: daarin heeft Gheysens 100 procent gelijk.”Severeyns: “Zeggen dat ze nu vertrokken zijn voor drie titels op rij, lijkt me overdreven. Dan moet er eerst nog wat kwaliteit in de spelerskern.”Goots: “Ik verwacht dat Overmars nog enkele konijnen uit zijn hoed tevoorschijn tovert.”Severeyns: “Maar als Gheysens morgen vertrekt, is het gedaan. Ik heb het bij KV Mechelen meegemaakt: toen John Cordier ermee stopte, vertrokken Marc Emmers, Patrick Versavel, Graeme Rutjes, Philippe Albert, John Bosman en ikzelf – de halve ploeg. Laatst was ik uitgenodigd voor De Drie Wijzen (een netwerkevent van Antwerp met diner en praatgasten, red). Daar werd gezegd dat het de bedoeling is om binnen de drie, vier jaar financieel onafhankelijk te zijn van Gheysens. Volgens mij zal het sneller ­gebeuren. Met wat geluk spelen ze straks Champions League. Stel dat ze Barcelona of Manchester City treffen, dan rinkelt de kassa.”Goots: “Antwerp staat op twee wedstrijden van de Champions League. Dát is nu Gheysens’ nieuwe ambitie.”Severeyns: “Als je de titel en de beker hebt gewonnen, kun je onmogelijk beter doen.”Bistiaux: “Iedereen zal zich dubbelplooien tegen Antwerp. Het Anderlecht-syndroom, noem ik dat. In mijn jonge tijd moest een trainer zijn ploeg nooit motiveren tegen Anderlecht. Dat staat ons nu te wachten.”Bistiaux: “Beerschot! (schaterlacht) Die naam moest toch één keer vallen.”Goots: “Antwerp of Club Brugge. Club is het aan zijn status verplicht om zich te herpakken.”Severeyns: (knikt) “Helemaal mee eens.”Bistiaux: “Zodra de bal rolt, verdwijnen zulke zaken naar de achtergrond. Spelers liggen daar niet wakker van. De zever begint pas als er niet gewonnen wordt.”Severeyns: “Als speler kun je je nooit helemaal afsluiten. Ik heb het meegemaakt bij KV Mechelen: toen Cordier vertrok, leidde dat tot grote onrust.”Goots: “Als spelers niet betaald worden, akkoord. Maar dat is hier niet het geval. Deze ploeg speelt al anderhalf jaar in een half afgewerkt ­stadion: ook niet ideaal. Toch is ze kampioen geworden.”Bistiaux: “Ik hoop dat ze eruit raken.”Severeyns: “Hoe langer een oplossing uitblijft, hoe moeilijker het wordt.”Goots: “Er moet absoluut vermeden worden dat er tweedracht ontstaat tussen de supporters. Alles wat Antwerp de voorbije jaren heeft aangeraakt, is in goud veranderd. Het zou spijtig zijn mocht dat door zo’n ruzie naar de achtergrond verdwijnen.”© HumoAnderlecht-Antwerp, zondag 6/8 om 13.30 uur.",2023-08-02T11:00:46+0200,NL
0,https://www.demorgen.be/nieuws/duits-metalfestival-wacken-open-air-laat-geen-fans-meer-binnen-wegens-hevige-regenval-terrein-is-een-grote-modderpoel~b67705f2/,Duits metalfestival Wacken Open Air laat geen fans meer binnen wegens hevige regenval: terrein is één grote modderpoel,"Wacken Open Air, het grootste metalfestival ter wereld in het Duitse Wacken, laat sinds vanochtend geen fans meer toe op de festivalsite. De organisatie kondigde op Instagram aan de ‘redelijke bezoekerscapaciteit’ te hebben bereikt. ‘Verdere reizen moeten met onmiddellijke ingang worden stopgezet en geannuleerd’, klinkt het. Boosdoener is de overvloedige regenval. Daardoor ziet het festival zich voor het eerst in zijn geschiedenis genoodzaakt een bezoekersstop uit te roepen.“We moeten het terrein nu afsluiten, er zit niets anders op”, verklaarde Thomas Jensen, medeoprichter van het festival, in een boodschap op Instagram. “We verzinnen wel iets, daar kan je van op aan. Maar nu is het kantelpunt bereikt, het terrein kan niet nog meer mensen aan.”Het festival gaat later vandaag van start, maar vele festivalgangers arriveerden een dag eerder. Dinsdagavond verklaarde Jensen aan het Duitse persagentschap DPA te hopen dat de helft van het totale bezoekersaantal toegelaten zou kunnen worden. Oorspronkelijk werden circa 85.000 metalfans verwacht.De bezoekersstop werd door fans op de korrel genomen. Velen onder hen hadden al urenlang staan aanschuiven voor het festivalterrein. “800 kilometer, 30 uur file en dan zo afgescheept worden, is een schande”, schreef een fan op Facebook.Eerder kondigde het festival al aan geen auto’s meer te zullen toelaten. Als reden wordt verwezen naar de hevige regenval, waardoor de kampeer- en festivalsites en de wegen veranderd zijn in modderpoelen.De organisatie heeft het over “moeilijke weersomstandigheden met een neerslag van ongeveer 40 liter per vierkante meter in de laatste dagen”. Voorlopig zal het weer ter plaatse ook niet fel verbeteren. Er worden voor de komende dagen nog meer buien voorspeld.Het metalfestival zal “zo veel mogelijk” via livestream te volgen zijn. “We krijgen het voor elkaar. Er komt een programma, maar jammer genoeg kan niet iedereen er aan meedoen”, aldus medeorganisator Jensen. De livestream zal te volgen zijn op MagentaTV en MagentaMusik.Jensen bedankte zijn team, de autoriteiten en de mensen in de omgeving die festivalgangers een dak boven het hoofd hebben aangeboden.Voor verdere informatie verwees hij door naar de festivalwebsite, de socialemediakanalen en de Q&A op de website. Over de terugbetaling van de tickets zou binnenkort meer info volgen.Het festival duurt dit jaar voor het eerst vier dagen. Meer dan tweehonderd artiesten staan op de affiche, onder wie headliners als Iron Maiden, Megadeth en Helloween.Verschillende metalfans die het festivalterrein wel bereikt hebben, laten het weer niet aan hun hart komen.",2023-08-02T10:57:27+0200,NL
0,https://www.demorgen.be/tech-wetenschap/oeps-foutje-nasa-stuurt-per-ongeluk-verkeerd-commando-naar-voyager-2-en-verliest-tijdelijk-contact-met-ruimtesonde~bca490ed/,"Oeps, foutje: NASA stuurt per ongeluk verkeerd commando naar Voyager 2 en verliest tijdelijk contact met ruimtesonde","Slechte dag op het werk? Denk dan even aan de NASA-medewerker die onlangs na meer dan 45 jaar met een verkeerd commando per ongeluk het contact heeft verbroken met de ruimtesonde Voyager 2. Pas gisteren kon het Amerikaanse ruimtevaartagentschap opnieuw een signaal oppikken maar allicht duurt het nog tot oktober, wanneer alle systemen automatisch worden gereset, om het contact opnieuw volledig te herstellen.Voyager 2 zweeft al sinds 1977 met zijn broer Voyager 1 door de ruimte. Op 21 juli bevond het tuig zich op ongeveer 19,9 miljard kilometer van de aarde, waar het nog steeds aan een duizelingwekkende snelheid van 55.346 km/u voortzoefde, toen een medewerker bij de NASA plots een fout commando in zijn computer intypte. Daardoor werd de antenne die normaal gezien continu naar de aarde is gericht, met 2 graden gedraaid. Dat afwijkende manoeuvre zorgde er prompt voor dat het contact met de aarde verbroken raakte waardoor er geen data meer gestuurd of ontvangen konden worden.Dagenlang werd het gebied rond de Voyager 2 continu met het juiste commando bestookt in de hoop dat de sonde de correctie zou oppikken, maar voorlopig is dat nog niet gebeurd. Wel bevestigde de NASA gisteren dat er bij toeval “een teken van leven” is opgevangen bij een reguliere scan van de ruimte via het Deep Space Network, het netwerk van gigantische radio-antennes die verspreid over de aarde staan opgesteld. Door de grote afstand van de ruimtesonde was dat signaal meer dan 18 uur onderweg.De NASA heeft het over “bemoedigend nieuws” dat de Voyager 2 dus nog altijd uitzendt en zegt dat hij “in goede gezondheid” verkeert. Om het volledige contact te herstellen, is het echter allicht nog enkele maanden wachten. De Voyager 2 is zo ingesteld dat hij meerdere keren per jaar automatisch zijn systemen opnieuw opstart, waarbij ook de antenne opnieuw richting aarde zal komen te staan. De volgende keer dat dat gebeurt, is op 15 oktober.Volgens de NASA “zullen we in tussentijd de correctie blijven sturen”, maar het agentschap twijfelt zelf of dat helpt. Allicht is de automatische reset de enige oplossing. Of hoe het aloude IT-adagium ‘Have you tried turning it off and on again?’ nog altijd zijn waarde heeft.",2023-08-02T09:39:36+0200,NL
0,https://www.demorgen.be/nieuws/mattel-is-op-zoek-naar-een-chef-unospeler-en-die-zal-wekelijks-4-444-44-dollar-verdienen~b6493781/,"Mattel is op zoek naar een ‘chef-Unospeler’, en die zal wekelijks 4.444,44 dollar verdienen","Speelgoedproducent Mattel maakte in de veelbesproken Barbie-film al duidelijk dat Ken zijn job uitsluitend ‘strand’ is. Nu wil de fabrikant een gelukkige fan opzadelen met de job ‘Uno’, ter promotie van hun nieuwe variant op het bekende gezelschapsspel.‘Ben je gek op Uno-spellen? Word onze chef-Unospeler!’, zo staat er te lezen bovenaan een nieuwe vacature op de website van Mattel. Volgens de jobomschrijving zal de ‘chef-Unospeler’ belast worden met “het uitdagen van waardige concurrenten voor een spelletje Uno Quatro en het leren van de nieuwe regels aan fans.” De speelgoedfabrikant brengt namelijk een nieuwe versie uit van het populaire kaartspel, met elementen uit een ander iconisch spel: vier-op-een-rij.Om in aanmerking te komen voor deze tijdelijke promotiefunctie moet je wel in New York City vertoeven, een “extraverte persoonlijkheid” hebben en ervaring met TikTok hebben. Want concreet houdt de job in dat iemand zich op een pier in de Amerikaanse stad installeert om daar vervolgens willekeurige voorbijgangers uit te dagen voor een spelletje Uno Quatro, om daar dan ook video’s van te maken voor TikTok. En dat vier uur per dag, vier dagen in de week, gedurende - u raadt het - vier weken.Daar zal een loonbriefje van 4.444,44 dollar per week tegenover staan, omgerekend iets meer dan 4.000 euro. Wat betekent dat de winnaar in totaal 17.777,76 dollar ontvangt aan het einde van zijn ‘ambtstermijn’ als chef-Unospeler.De vacature geldt enkel voor inwoners van de VS, maar wie alsnog vertrouwen heeft in zijn kaarten kan terecht op de online jobpagina.",2023-08-02T09:32:04+0200,NL
