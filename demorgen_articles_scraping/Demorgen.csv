,Source_url,article_title,article_text,published_date,language
0,https://www.demorgen.be/snelnieuws/greenpeace-bedekt-huis-van-brits-premier-rishi-sunak-met-oliezwart-doek~b065388e/,▶ Greenpeace bedekt huis van Brits premier Rishi Sunak met ‘oliezwart’ doek,"Betogers van Greenpeace hebben het privéhuis van de Britse premier Rishi Sunak in Engeland bedekt met een zwart doek. Daarmee voeren ze actie tegen het oliebeleid. De regeringsleider en zijn gezin waren op dat moment niet in het huis.Het protest komt enkele dagen nadat Sunak had aangekondigd dat zijn regering honderden nieuwe olie- en gasvergunningen zal verlenen voor de winning van de brandstoffen in de Noordzee. Ook zet ze twee nieuwe koolstofafvang- en opslagfaciliteiten op. De Britse regering hoopt zo meer energieonafhankelijk te worden.Betogers klommen deze ochtend op het dak van Sunaks villa in Yorkshire, een graafschap in het noorden van Engeland. Ze rolden vervolgens naar eigen zeggen een “oliezwart” doek van 200 vierkante meter uit om de gevel te bedekken. Op een foto die Greenpeace heeft gedeeld, staan twee activisten voor het huis met een spandoek waarop “Rishi Sunak - Oliewinsten of onze toekomst?” staat.Sunak is momenteel op vakantie. De 43-jarige premier vertelde woensdag tegen Britse media diezelfde avond nog met zijn vrouw en zijn twee dochters naar de Verenigde Staten te vliegen. Het gezin woont doorgaans in Londen, in de ambtswoning van de premier op Downing Street 10.",2023-08-03T15:22:14+0200,NL
0,https://www.demorgen.be/tv-cultuur/ik-doe-m-n-uiterste-best-om-vriendelijk-te-blijven-tegen-selfiejagers-maar-ik-heb-het-er-almaar-moeilijker-mee~bd096a10/,"‘Ik doe m’n ­uiterste best om vriendelijk te blijven tegen selfiejagers, maar ik heb het er almaar moeilijker mee’","De Ierse klasbak Cillian Murphy (47) zet na zijn iconische vertolking van Peaky Blinders-maffiabaas Tommy Shelby opnieuw een knaller van een acteerprestatie neerzet als de Amerikaanse natuurkundige Robert Oppenheimer in de gelijknamige film. ‘Het is me niet gelukt die man te doorgronden: daar is mijn brein niet gesofisticeerd genoeg voor.’In het Zuid-Ierse ­stadje Wexford dwarrelen sneeuwvlokken door de lucht. Het is Kerstmis 1984, maar voor Bill Furlong valt er niet veel te vieren: vóór hij straks terug­keert naar het kroost­rijke gezin dat hij slechts met veel moeite kan onder­houden, wacht hem een lood­zware dagtaak in de inktzwarte duisternis van de plaatselijke steenkoolmijn. Alsof de kwelgeesten uit zijn verleden hem nog niet voldoende leed berokkenen, haalt Furlong zijn hand open aan een vlijmscherpe sintel. Zijn verweerde gezicht vertrekt tot een grimas, uit het diepste van zijn ver­moeide knoken borrelt een binnensmondse verwensing op. ‘Cut!’ De stem van de Belgische regisseur Tim ­Mielants galmt over de set van Small Things Like These.De sneeuwmachine wordt uitgezet en de getormenteerde Bill Furlong verandert plots in Cillian Murphy, die in het op de gelijknamige best­seller van Claire Keegan gebaseerde drama terugkeert naar het Ierland van zijn roots: een stille, hardwerkende gemeenschap die in een verstikkende wurggreep wordt gehouden door de katholieke kerk. Hoewel Murphy wijd en zijd wordt beschouwd als één van de grootste hedendaagse acteurs – behalve Tommy ­Shelby in Peaky Blinders herinnert u zich ongetwijfeld zijn glansrollen in onder meer de The Dark Knight-­trilogie en The Wind that Shakes the ­Barley – beweegt hij zich over de set als een schaduw, bescheiden en onopvallend.“Hallo, ik ben Cillian”, begroet hij ons met een bedeesde glimlach – alsof we hem niet herkend hadden. “Vind je het erg als ik eerst even langs de EHBO ga? Ik heb me net iets dieper gesneden dan ik van plan was.” Even ­later keert Murphy terug met een vakkundig omzwachtelde hand. Small Things Like These wordt pas volgend jaar in de zalen verwacht, dus richten we de blik eerst op Oppenheimer, de drie uur lange biopic die sinds vorige week Barbie tracht af te troeven in de strijd om de titel van Zomerblockbuster 2023.Cillian Murphy: (grinnikt) “Ten tijde van Dunkirk was de Peaky Blinders-gekte op haar hoogtepunt, en veel mensen begrepen niet waarom ik een rolletje van amper 5 seconden had aanvaard. ‘Jij bent Tommy fucking Shelby!’ Wel, de verklaring is eenvoudig: voor Christopher Nolan doe ik álles. Als hij me vraagt om in zijn volgende film een surfer te spelen die op de achtergrond voorbijwandelt met z’n board, zal ik er staan – al denk ik dat de kans klein is dat hij ooit zo’n film zal maken (lacht).“Ik ben al meer dan twintig jaar een enorme fan van Christophers werk. Na zijn eerste drie langspeelfilms (‘Following’ uit 1998, ­‘Memento’ uit 2000 en ‘­Insomnia’ uit 2002, red.) dacht ik bij mezelf: die man is een genie. Ooit wil ik een hoofdrol te pakken krijgen in één van zijn films! Dat was ook de enige reden waarom ik in 2005 auditie heb gedaan voor Batman Begins. Ik wíst dat ik weinig kans maakte om ­Bruce ­Wayne te spelen (die in de ‘The Dark Knight’-trilogie wordt vertolkt door ­Christian Bale, red.), maar het was het perfecte excuus om mijn grote idool eens in levenden lijve te ontmoeten. Tot mijn immense verbazing belde ­Christopher me een paar dagen later op met de vraag of ik geïnteresseerd was in de rol van dr. Jonathan ­Crane – Scarecrow, voor de ‘Batman’-fans.”Murphy: “Echt? Dat had hij me nog niet verteld. Als ik het had geweten, zou ik ’m wel wat vroeger in de ogen hebben gekeken (glimlacht).”Murphy: “Dat is een erg mooi compliment. Maar alles hangt natuurlijk af van het script, en dat is fantastisch. Echt waar, het beste dat ik ooit heb gelezen. Christopher heeft het hele verhaal in de eerste persoon geschreven omdat hij de wereld wilde tonen zoals Robert Oppenheimer die zag, alle merkwaardige kronkels in z’n geniale, maar chaotische brein incluis. Het eind­resultaat is een magistrale film. En dat zeg ik niet omdat ik er zelf in meespeel, hè. Onlangs moest ik weer de rode loper op voor de wereldpremière van Oppenheimer: ik kan me geen grotere marteling indenken. Niet alleen vanwege mijn afkeer voor flitsende fototoestellen, maar ook omdat ik steevast door m’n bioscoopstoeltje zink als ik mezelf op het scherm zie verschijnen.”Murphy: “Ja, ik zie mezelf niet graag (lacht). Ik acteer omdat ik het leuk vind, niet om op de één of andere wereldpremière bewierookt te worden en vervolgens te doen alsof ik al die lof overdreven vind. Want zo hoort het: valse bescheidenheid is part of the ­costume. Ik wíl niet bescheiden zijn over mijn werk, maar ik loop er ook niet als een pauw mee te pronken. Ik speel mijn rollen zo goed als ik kan, ik probeer er zoveel mogelijk van te genieten, klaar. De rest interesseert me niet.”Murphy: (lacht) “Maak je geen zorgen, ik heb het best naar m’n zin. Interviews horen er nu eenmaal bij als je net een film hebt uitgebracht, dat weet ik. Het enige waar ik vaak tegen opzie, is dat journalisten me al te analytische vragen beginnen te stellen over mijn personages of mijn acteermethodes. Zoals ­Joanne Woodward (Amerikaanse actrice die in 1958 een Oscar won voor haar hoofdrol in ‘The Three Faces of Eve’, red.) ooit zei: ‘­Acteren is als seks. Je moet er niet over praten, je moet het dóén.’ Wel, daar ben ik het volmondig mee eens. Ik bereid me soms maandenlang voor op een rol, maar als ik op de set sta, laat ik me leiden door het gevoel en de gebeurtenissen van het moment. Al die theorieën en filosofieën over acteren zijn volkomen nutteloos.”Murphy: (grijnst) “Waarom moest ik er ook zo nodig over beginnen? Vooruit dan maar.”Murphy: “Ja, dat klopt. Tommy Shelby neemt wraak op het Engeland van de jaren 20, dat hem ondanks zijn heldendaden tijdens de Eerste Wereldoorlog nog steeds als een ongeletterde boerenkinkel beschouwt, door een gevreesde en invloedrijke misdadiger te worden. En Robert ­Oppen­heimer trekt zich verteerd door wrok en wroeging terug in een hutje op de Maagdeneilanden nadat dezelfde Amerikaanse overheid die in 1945 ‘zijn’ atoombommen op Hiroshima en Nagasaki had gedropt, hem in een soort schijnproces persona non grata heeft verklaard vanwege zijn vermeende communistische sympathieën.“(Op dreef) Zulke personages zijn voor mij een natte droom, omdat ze op het eerste gezicht volslagen ongrijpbaar zijn. Ze zitten zo ingewikkeld in elkaar dat ik als acteur kan kiezen uit een schier oneindige reeks mogelijkheden: sommige laagjes pel ik volledig af om te laten zien wat eronder zit, andere laat ik gewoon zitten, of ik maak hoogstens een klein krasje aan de oppervlakte – de kracht van de suggestie, weet je wel. En wat ik er ook zo heerlijk aan vind, is dat je met personages als Robert Oppenheimer cinema kunt maken waarover de mensen nog een tijdje napraten. Ik ben verzot op politieke, provocatieve films – tweemaal met een kleine p, het moet niet te extreem worden – maar het publiek haakt af als je te belerend met het vingertje zwaait: het blijft entertainment, hè. Als je erin slaagt je kijkers te fascineren met een personage dat zich niet in één vingerknip laat vatten, denken ze automatisch ook meer na over de boodschap die je wilt brengen.”Murphy: “Genieën bekijken de wereld door andere ogen dan gewone stervelingen als jij en ik: zelfs als ze zich onledig houden met banale, alledaagse bezigheden zoals uit winkelen gaan of het gras maaien, stopt de mallemolen in hun hoofd niet met draaien. In mijn ogen is Robert Oppenheimer een metafoor voor de dubbelzinnige houding van de mensheid tegenover nucleaire wapens: zijn geniale brein heeft een dodelijk toestel bedacht dat op geen enkele manier te verzoenen valt met zijn dromen en idealen, net zoals de menselijke drang om zichzelf te verdedigen – wat in militaire termen doorgaans betekent: om anderen aan te vallen – paradoxaal genoeg de kiem van zelfvernietiging in zich draagt.“Als acteur is het een enorme uitdaging om dat hele spectrum van conflicterende emoties in één personage te vatten, in het volle besef dat je er nooit zult in slagen om iemand als Robert Oppenheimer tot op de bodem te doorgronden. Daar is mijn brein simpelweg niet gesofisticeerd genoeg voor. Enerzijds maakt dat me dubbel zo gemotiveerd om mijn tanden in zo’n rol te zetten, maar anderzijds boezemt het me ook angst in: wat als ik er totaal náást zit?”Murphy: “Ik ben in wezen een breekbare, onzekere persoon, net als de meeste acteurs. We verdienen de kost door ons onophoudelijk bloot te stellen aan de meest uiteenlopende emoties. Het schenkt erg veel voldoening als je die ook overtuigend weet te vertolken, maar soms is het gewoon fucking moeilijk.”Murphy: (zucht) “Ach, de roem... Ik doe m’n ­uiterste best om vriendelijk te blijven tegen hand­tekeningen- en selfiejagers, maar ik heb het er almaar moeilijker mee. Bovendien draait zo’n ontmoeting doorgaans uit op een teleurstelling voor de fans: ze denken dat ze te maken hebben met een ­coole, raadselachtige, zelfs intimiderende kerel à la Tommy Shelby, maar in plaats daarvan krijgen ze de stille, saaie Cillian Murphy. Misschien zou ik af en toe wel een dosis van Tommy’s swag kunnen gebruiken, maar ik ben nu eenmaal wie ik ben. ‘Wees kalm en beheerst in je leven, maar ontbind al je duivels in je werk’ – vrij naar ­Gustave ­Flaubert. Héél vrij (lacht).“Weet je, beroemdheid is een erg relatief gegeven. In Monkstown (voorstad van Dublin, red.) ga ik geregeld een hapje eten in het restaurant om de hoek, en daar kijkt niemand nog op als ik er binnenstap. Terwijl ik daar toch net zo goed de wereldberoemde ­Tommy ­Shelby ben? Nee, they don’t give a fuck, en zo hoort het ook. Ik ben blij dat er nog momenten zijn waarop de roem verdampt en ik gewoon even mezelf mag zijn.”Murphy: “Gedeeltelijk, ja. Maar de voornaamste reden was dat mijn zonen ­Malachy en ­Carrick met zo’n afgrijselijk bekakt Brits accent begonnen te praten (lacht). Ze zijn nu 16 en 18 jaar, en soms hebben ze het er nog moeilijk mee dat we de bruisende metropool Londen hebben ingeruild voor een landelijke buitenwijk van Dublin. Maar mijn vrouw en ik (Murphy is sinds 2004 getrouwd met de Ierse videokunstenares ­Yvonne ­McGuinness, red.) naderen de 50: dan heb je het wel een beet­je gehad met het razend drukke gro­te­stads­le­ven. Nu blijven we ’s avonds meestal gezellig thuis, met ons viertjes. Of nee, vijfjes! Ik vergeet ­Scout, onze hond. Hij is een onmisbaar onderdeel van ons gezin. Niet alleen omdat hij zo onvoorstelbaar lief is, maar ook omdat ik ’m indertijd in Londen heb ingezet als lokaas voor mijn weerspannige puberzonen: ‘Jongens, als jullie mee verhuizen naar Ierland, krijgen jullie een labrador!’ (lacht)”Murphy: “O nee, ik mag er niet aan denken. Maar ze hebben Peaky Blinders natuurlijk wel gezien, net als de meeste films waarin ik heb meegespeeld. Ze vinden mijn rollen altijd ‘fucking ­intense’ – hún woorden. Ach, het zijn prima kerels. Af en toe hebben ze hun kuren, maar meestal maken we er samen een plezierige bende van. Vaak tot grote wanhoop van mijn vrouw. Boys will be boys... ­Sorry, Yvonne (grinnikt).”Murphy: “Joni Mitchell blijft een favoriet, maar ik hou ook van krautrock uit de jaren 70. ‘Vitamin C’ van Can, bijvoorbeeld. En als ik me een beet­je down voel, grijp ik haast automatisch naar The Beatles. Of ik kijk voor de honderdste keer naar Get Back, de schitterende Beatles-docureeks van regisseur Peter Jackson (uit 2021, red.): dan voel ik me ogenblikkelijk een pak ­beter.”Murphy: “De voorbije jaren zijn me een paar interessante rollen aangeboden, maar ik verklap liever niet om welke artiesten het gaat. En ik weet ook niet of ik ooit zal toehappen: ik kijk liever naar een drie uur durende Scorsese-­documentaire over het leven van George Harrison (‘George ­Harrison: Living in the ­Material World’ uit 2011, red.) dan dat ik ’m zélf moet spelen met een knullige pruik op m’n kop. (Snel) Waarmee ik níét heb gezegd dat ze mij ooit de rol van George hebben aangeboden.“Ik denk trouwens dat het trauma van mijn muzikale mislukking me na al die jaren nog steeds parten speelt. Je moet weten dat ik als tiener optrad met een vrij succesvol bandje: The Sons of Mr Green Genes, naar het gelijknamige nummer van Frank Zappa. We repeteerden dag en nacht in de hoop dat we ooit wereldberoemde rocksterren zouden worden, maar onze droom werd aan diggelen geslagen toen een groot platenlabel dat ons wilde tekenen op het allerlaatste moment afhaakte. Toen heb ik besloten dat ik me volledig op het acteren zou storten, en dat ik nooit ofte nimmer nog muziek zou uitbrengen. Ik ben liever keigoed in één ding dan middelmatig in veel verschillende dingen.”Murphy: “De film gaat over de Magdalene Laundries, de opvanghuizen voor ‘gevallen vrouwen’ – prostituées, dus – die in heel Ierland werden bestierd door katholieke nonnen. Zoals zo vaak het geval is bij zulke instellingen, gingen achter de ogenschijnlijk nobele façade heel wat mistoestanden schuil: de vrouwen brachten er hun dagen door in totale afzondering en ze vielen niet zelden ten prooi aan seksuele en psychologische mishandeling. In 1993 werd in de tuin van één van de ­Laundries een geheim kerkhof ontdekt waarin meer dan honderdvijftig anonieme vrouwen waren begraven. Vandaag bestaan zulke opvanghuizen niet meer (de laatste Laundry werd opgedoekt in 1996, red.), maar het trauma leeft nog steeds in de hoofden van veel ­Ieren, niet het minst bij de nabestaanden van de vrouwen die ooit spoorloos zijn verdwenen.“Toen ik een paar jaar geleden Small Things Like These van Claire Keegan las, wist ik met­een: hier wil ik een film over maken. Het is een erg belangrijk verhaal, niet alleen voor Ierland, maar voor álle landen die ooit onder het juk hebben geleefd van een religieus instituut dat zijn morele macht misbruikt. Maar ik wil benadrukken dat Small Things Like These géén aanklacht is tegen het geloof op zich. Ik heb er geen enkel probleem mee als mensen zich in hun zoektocht naar zingeving tot een god wenden: dat moet iedereen voor zichzelf uitmaken. Wat me wel tegen de borst stuit, is dat die god zich al te vaak manifesteert in de vorm van een fucked up instituut dat enkel uit is op macht en geld.”Murphy: “Ja, daar heb ik echt een punt van gemaakt. Ik weet uit ondervinding dat filmen op locatie een sterke impact heeft op het onder­bewustzijn van een acteur. Je vóélt de geesten van het verleden ronddwalen in een oud nonnenklooster, je wordt bevangen door de kille claustrofobie van een oude, vochtige arbeiderswoning. Zo’n gevoel kun je nooit oproepen als je vanuit je comfortabele kleedkamer de studio binnenwandelt met een heerlijk geurende latte in je handen.”Murphy: (glimlacht) “We denken erover na, meer zeg ik niet. Dankzij ­Steven ­Knight, de scenarist, is Peaky Blinders vorig jaar na zes schitterende seizoenen gestopt op een hoogtepunt. Ik zou het erg jammer vinden als we daar afbreuk aan doen met een middelmatige vervolgfilm. Maar als ze een boeiend verhaal te vertellen hebben, zou het best kunnen dat Tommy en co. zich aan een comeback wagen. Een Peaky ­fucking Blinder ben je voor het ­leven.”Oppenheimer is nu te zien in de bioscoop.© Rolling Stone UK",2023-08-03T15:00:45+0200,NL
0,https://www.demorgen.be/beter-leven/hoe-houd-je-je-eten-goed-op-de-camping-met-alleen-een-koelbox~b76149b9/,Hoe houd je je eten goed op de camping met alleen een koelbox?,"Het koel houden van voedsel is op de camping vaak lastig. Zo voorkom je lauwe drankjes, of in het ergste geval: een voedselvergiftiging.Bederfelijke voedingswaren zoals zuivel, vlees(waren) en vis moeten worden bewaard op 4 graden Celsius. “Hoe hoger de temperatuur, hoe sneller de bacteriën die in voedsel aanwezig zijn zich vermeerderen. Dat kunnen ook ziekmakende bacteriën zijn, zoals listeria, salmonella en E.coli”, zegt Heidy den Besten, levensmiddelenmicrobioloog aan de Wageningen Universiteit.Van die bacteriën kun je een voedselinfectie oplopen. Volgens de Wereldgezondheidsorganisatie krijgt een op de tien hier jaarlijks mee te maken. Je krijgt dan last van overgeven, diarree, koorts en hoofdpijn. Dat is niet prettig en al helemaal niet tijdens de vakantie, maar meestal ben je binnen drie dagen weer beter. Soms is een doktersbezoek nodig: als het langer aanhoudt, kun je bijvoorbeeld last van uitdroging krijgen. Den Besten: “Vooral jonge kinderen, ouderen en mensen met verminderde weerstand lopen dit risico. En bij zwangeren kan het gevaarlijk zijn voor het ongeboren kind.”Je voedsel goed koel houden verkleint het risico op voedselvergiftiging flink. Veel kampeerders hebben geen elektrische koeling maar alleen een koelbox. “Dat is geen plaatsvervangende koelkast en geeft niet dezelfde veiligheid”, aldus Den Besten. “In dit geval moet je oppassen met voedingsmiddelen die in de supermarkt in het koelschap worden bewaard.”Ook goed om op te letten is het type houdbaarheidsdatum op de verpakking, zegt Lolkje de Vries, woordvoerder van het Voedingscentrum. Producten die zeer bederfelijk zijn hebben een Te Gebruiken Tot-datum (TGT). De TGT-datum is de laatste dag waarop het nog veilig is om het product te eten. Een Ten minste Houdbaar Tot-datum (THT) staat op producten die niet snel bederven. Na de THT-datum kan de kwaliteit achteruitgaan, maar je kunt het dan nog wel veilig eten.“TGT-producten kun je het beste binnen een dag consumeren”, zegt De Vries. “Vervoer je boodschappen in een koeltas, zodat ze zo min mogelijk opwarmen. En zet je koelbox niet in de warme tent maar zoek een koel plekje in de schaduw.” Den Besten legt uit: “Bij iedere graad warmer, groeien de in het voedsel aanwezige micro-organismen harder. Eenmaal aanwezige bacteriën kun je niet meer doden door te koelen. Je kunt hooguit de groei remmen.” Volgens De Vries is het vooral in een koelbox belangrijk dat alle producten goed verpakt zijn om kruisbesmetting te voorkomen. “Het is slim om hiervoor bakjes mee te nemen. Pak ook meerdere setjes koelelementen in zodat je ze opnieuw kunt invriezen op de camping. Een thermometer mag ook op de paklijst. Hiermee kun je de situatie in je koelbox in de gaten houden”, aldus De Vries.Te veel gedoe? Leer dan van het verleden, toen ze nog geen koelboxen hadden. “Toen maakten ze gebruik van gedroogd, gezouten, geweckt of ingeblikt voedsel”, zegt voedselhistoricus Charlotte Kleyn, auteur van Trek, over eten onderweg door de eeuwen heen. Hierin staan recepten voor eten op reis. Kleyn beschrijft de creatieve oplossingen waartoe de beperkingen daarvan kunnen leiden.Kleyn: “Er is nog zoveel dat je kunt eten. Het hoeft niet ingewikkeld: kies één gerecht en neem twee soorten specerijen mee. Kijk of er op de camping wilde kruiden groeien, zoals rozemarijn en tijm. Met een blikje sardientjes of ansjovis voeg je veel smaak toe. En rijst, peulvruchten en groenten als uien, aardappel, wortel, prei kun je ook langer bewaren.”Den Besten: “Het is verleidelijk om op de camping lekker makkelijk voor voorgesneden groenten te gaan, maar door het snijden komt vocht uit de groenten vrij. Daar houden bacteriën van, dus het bederft snel.”Nog een les uit het verleden komt uit de Culinaire Encyclopedie van 1967: “Om levensmiddelen fris te houden kan men een kuil graven vlak bij de tent. Leg een stuk papier of krant tegen de wanden van de kuil. Onderin komen een paar takken. En de kuil wordt afgedekt met een paar kruislings gelegde takken en daarover een schone doek of papier. Om wegwaaien te voorkomen kan men er iets zwaars opzetten.”Den Besten: “Een donkere, koele plek met een stabiele temperatuur helpt om voedingswaren langer goed te houden. Maar ook hiervoor geldt: een koelkast is het niet. Blijf dus waakzaam.” Hoe je dat doet is van alle tijden: “Zet je zintuigen in. Kijk, ruik en proef desnoods een heel klein beetje”, zegt Den Besten. “Dit neemt niet alle risico’s weg, maar dan zit je meestal wel goed.”",2023-08-03T14:40:00+0200,NL
0,https://www.demorgen.be/snelnieuws/lizzo-ontkent-beschuldigingen-van-wangedrag-zijn-zo-ongelooflijk-als-ze-klinken~bea3ee69/,Lizzo ontkent beschuldigingen van wangedrag: ‘Zijn zo ongelooflijk als ze klinken’,"Lizzo ontkent dat er sprake is geweest van seksueel wangedrag en een vijandige werkomgeving bij haar in het team. Drie achtergronddansers, die vroeger deel uitmaakten van het team van Lizzo, hebben haar om die reden aangeklaagd.“De afgelopen dagen waren hartverscheurend, moeilijk en overweldigend teleurstellend. Mijn arbeidsethos, moraal en respect zijn in twijfel getrokken. Mijn karakter is bekritiseerd”, schrijft Lizzo donderdag op Instagram. “Meestal kies ik ervoor om niet te reageren op valse beschuldigingen, maar deze zijn net zo ongelooflijk als ze klinken en te schandalig om er niet op te reageren. Deze op sensatie beluste verhalen komen van voormalige werknemers die al publiekelijk hebben toegegeven dat hun gedrag tijdens de tour ongepast en onprofessioneel was.”“Als artiest ben ik altijd erg gepassioneerd geweest door wat ik doe. Ik neem mijn muziek en mijn optredens erg serieus, want ik wil alleen met de beste kunst die mij en mijn fans vertegenwoordigt, naar buiten komen. Die passie gaat hand in hand met hard werk en hoge standaarden. Soms moet ik moeilijke beslissingen nemen, maar het is nooit mijn bedoeling geweest om iemand ongemakkelijk te doen voelen, of alsof ze niet gewaardeerd worden als lid van ons team.”“Ik ben niet de slechterik die men van mij maakt. [...] Ik kan niet accepteren of toelaten dat mensen dat gebruiken om me neer te zetten als iemand die ik niet ben. Ik ben erg begaan met het respect dat alle vrouwen ter wereld verdienen. Ik weet hoe het voelt om dagelijks slachtoffer te worden van bodyshaming. Ik zou dan ook nooit iemand kritiek geven of een contract opzeggen omwille van iemands gewicht.”“Ik voel me gekwetst, maar ik laat het goede werk dat ik in de wereld gedaan heb hierdoor niet overschaduwd worden. Ik wil iedereen bedanken die contact heeft opgenomen om me te steunen in deze moeilijke tijd.”Lizzo wordt ervan beschuldigd samen met de aanvoerder van haar danscrew een onveilige omgeving te hebben gecreëerd, waarbij dansers onder meer seksueel geïntimideerd werden of aangesproken op hun gewicht. Een sfeer die “ingaat tegen alles waar zij voor staat”, zo leest de aanklacht die ingediend is bij de rechtbank van Los Angeles.In de Amsterdamse stripclub Bananenbar zou Lizzo personeelsleden na een optreden uitgenodigd hebben om ‘de naakte artiesten aan te raken, dildo’s op te vangen die uit de vagina’s van de strippers werden gelanceerd en bananen te eten die uit de vagina’s van de artiesten staken’. Daarbij werd ook druk uitgeoefend op een vrouwelijke werknemer die weigerde mee te doen.",2023-08-03T13:43:00+0200,NL
0,https://www.demorgen.be/nieuws/adidas-kan-verlies-beperken-door-sneakers-van-gecancelde-kanye-west-alsnog-te-verkopen~b3215d95/,Adidas kan verlies beperken door sneakers van ‘gecancelde’ Kanye West alsnog te verkopen,"Adidas heeft sinds juni 400 miljoen euro omzet gedraaid met de verkoop van de overgebleven voorraad Yeezy-sneakers. Vanaf deze maand gaat een tweede deel in de verkoop. De sportartikelenfabrikant hoopt daarmee de verliezen dit jaar te beperken.De Yeezy-lijn, ontworpen door de omstreden rapper Ye (voorheen bekend als Kanye West), was jarenlang een goudmijn voor Adidas, met een omzet van zo’n 1,5 miljard euro per jaar. Maar vorig jaar verbrak het Duitse bedrijf de banden met Ye na antisemitische tirades en Hitler-verheerlijkingen op onder meer Twitter.Dat zorgde direct voor een flinke strop: Adidas zag een grote inkomstenbron wegvallen en had nog voor meer dan 1 miljard euro aan Yeezy-sneakers op voorraad. Daarom verwachtte het bedrijf een operationeel verlies van zo’n 700 miljoen euro in 2023.Maandenlang bleven de Yeezy-sneakers onaangeraakt in de magazijnen liggen, terwijl Adidas aan het overpeinzen was wat het met de schoenen moest doen. De opties waren om de schoenen weg te geven, in de vuilverbrander te stoppen of toch gewoon te verkopen. Het werd dat laatste, maakte het bedrijf bekend in mei. Adidas wilde niet volledig meer profiteren van de opbrengsten en zegde een deel toe aan goede doelen.Het besluit is direct zichtbaar op de balans, blijkt uit de kwartaalcijfers die Adidas donderdag presenteerde. In juni ging een deel van de voorraad in de verkoop en dat zorgde direct voor een omzet van 400 miljoen euro. Dat is een vergelijkbaar bedrag met het tweede kwartaal van vorig jaar. Bovendien droeg de verkoop voor 150 miljoen euro bij aan de winst van Adidas.In het eerste halfjaar van 2023 komt Adidas daarmee uit op een operationele winst van 236 miljoen euro. Desondanks is de verwachting dat het bedrijf aan het eind van het jaar op een verlies uitkomt van 450 miljoen euro. Dat is wel beduidend minder dan de eerdere schatting van 700 miljoen euro.Adidas zegt ‘door te gaan met het voorzichtig uitverkopen van de bestaande Yeezy-voorraad’. Eerder deze week kondigde het bedrijf aan dat een tweede deel op de markt wordt gebracht. Het eerste deel werd alleen via de eigen online verkoopkanalen verkocht, het tweede deel zal ook verkrijgbaar zijn via de sites van andere winkels. ‘Dat is veel beter dan het vernietigen en afschrijven van de voorraad’, aldus Adidas-topman Bjorn Gulden. ‘En het helpt natuurlijk ook bij onze cashflow en algemene financiële positie.’Adidas zegt een deel van de opbrengst te doneren aan verschillende ngo’s die strijden tegen antisemitisme en racisme. Om hoeveel dat precies gaat, is onduidelijk, maar Adidas zegt wel dat de eenmalige kosten rondom de Yeezy-sneakers en donaties en toekomstige donaties uitkomen op 180 miljoen euro.",2023-08-03T13:00:00+0200,NL
0,https://www.demorgen.be/nieuws/parket-start-onderzoek-naar-vader-van-francis-16-die-foto-s-publiceerde-van-doodrijder-van-zoon~bdd622956/,Parket start onderzoek naar vader van Francis (16) die foto’s publiceerde van doodrijder van zoon,"Het parket van Oost-Vlaanderen heeft een onderzoek geopend naar Peter Aerts, die dinsdag de naam en foto’s vrijgaf van de man die zijn zoon Francis (16) vorig jaar dood reed. Er werd nog geen klacht ingediend, maar het parket start een onderzoek op eigen initiatief. Dat bevestigt het parket donderdag.Exact een jaar geleden kwam de toen 16-jarige Francis om bij een verkeersongeval. De jongen reed met zijn fiets rond 22.15 uur op het fietspad van de brug over de E17 in Temse. Plots werd hij aangereden door een auto. Een buurtbewoner hoorde een doffe klap en toen hij kwam kijken, zag hij de jongen, zijn fiets en een skateboard liggen. Hij verwittigde onmiddellijk de hulpdiensten. Kort nadien gebeurde in Sint-Niklaas opnieuw een ongeval. Een man reed er met zijn wagen tegen een verlichtingspaal. De politie kon hem snel oppakken. Het ging om een toen 33-jarige man die onder invloed was van alcohol en cannabis.Een jaar later maakte de vader van het slachtoffer nu de dader bekend via Facebook door middel van een affiche. Op de affiche die hij dinsdagnamiddag op zijn Facebook-pagina postte, staat te lezen: ‘Opgepast kindermoordenaar’ met daarbij enkele foto’s van de man die zijn zoon aanreed. Het gaat onder meer om een foto van een feestende man.Het parket van Oost-Vlaanderen is nu op eigen initiatief een onderzoek gestart. Het parket onderzoekt of er inbreuken zijn gepleegd op de privacywetgeving.",2023-08-03T12:17:02+0200,NL
0,https://www.demorgen.be/snelnieuws/biden-vraagt-onmiddellijke-vrijlating-van-afgezette-president-van-niger~b3a73aa5/,Biden vraagt ‘onmiddellijke vrijlating’ van afgezette president van Niger,"De Amerikaanse president Joe Biden heeft donderdag opgeroepen om de afgezette president van Niger, Mohamed Bazoum, onmiddellijk vrij te laten. De democratisch verkozen president is vorige week woensdag van de macht verdreven en generaal Abdourahamane Tchiani riep zichzelf uit tot nieuwe leider.“Ik roep op tot de onmiddellijke vrijlating van president Bazoum en zijn familie, en voor het behoud van de moeizaam bevochten democratie van Niger”, zegt Biden in een verklaring. “Op dit moeilijk moment blijven de VS aan de kant van de bevolking van Niger staan, met respect voor een partnerschap dat al decennialang geworteld is in gedeelde democratische waarden en steun voor een burgerregering.”“De Ni­ge­re­zen hebben het recht om hun leiders te kiezen. Ze hebben zich uitgesproken in vrije en eerlijke verkiezingen en dat moet worden gerespecteerd”, aldus Biden nog.Belangrijke bondgenootIn zijn verklaring benadrukte Biden het belang van het partnerschap tussen de VS en Niger. In maart bracht de Amerikaanse minister van Buitenlandse Zaken Antony Blinken nog een bezoek aan het land en ontmoette hij president Bazoum. “De verdediging van fundamentele democratische waarden en steun voor de constitutionele orde, gerechtigheid en het recht op vreedzame bijeenkomsten zijn essentieel voor het partnerschap tussen Niger en de Verenigde Staten”, stelt de Amerikaanse president.Niger is een belangrijke bondgenoot van het Westen geworden, vooral van Frankrijk, dat er duizend soldaten heeft gestationeerd. De regering Biden wil meer betrokken raken bij Afrika om de groeiende invloed van China en Rusland tegen te gaan. De Verenigde Staten hebben een luchtmachtbasis in het centrum van Niger, die wordt gebruikt om met drones aanvallen uit te voeren en jihadisten in de gaten te houden.",2023-08-03T12:10:00+0200,NL
0,https://www.demorgen.be/oorlog-in-oekraine/geen-kindergeld-rijbewijs-of-medische-zorgen-de-systematische-russificatie-van-oekraiens-bezet-gebied~bbaa17754/,"Geen kindergeld, rijbewijs of medische zorgen: de systematische ‘russificatie’ van Oekraïens bezet gebied","Oekraïense staatsburgers in de door Rusland bezette gebieden in het oosten en zuiden van het land worden op grote schaal gedwongen om Russische paspoorten aan te nemen. Wie weigert krijgt minder toegang tot voorzieningen, wordt bedreigd en geïntimideerd en riskeert vervolging en deportatie naar Rusland. Dat staat in een onderzoeksrapport van de Amerikaanse universiteit van Yale.Het rapport van het Ukraine Conflict Observatory heeft het over de gedwongen “paspoortisering” in de door Rusland bezette gebieden van het land. Rusland controleert in Oekraïne zo goed als de volledige provincie Loehansk, grote delen van Donetsk en delen van Zaporizja en Cherson. Bedoeling is om op zo veel mogelijk manieren en systematisch de inwoners van hun Oekraïense identiteit te beroven en een Russische autoriteit te vestigen.Het schiereiland de Krim werd al in het voorjaar van 2014 op illegale wijze geannexeerd door Rusland, waar sindsdien ook al jarenlang dezelfde maatregelen worden genomen om het gebied te ‘russificeren’. Na negen maanden bezetting meldde Rusland in december 2014 dat al 1,5 miljoen inwoners op de Krim een Russisch paspoort hadden gekregen, zo schetst het Yale-rapport in een tijdlijn.Ook vandaag verloopt het proces op een gelijkaardige manier in de nieuwe bezette gebieden. Zogenaamde ‘mobiele teams’ van Russische ambtenaren gaan, vergezeld door militairen, van deur tot deur om Oekraïners in de Russische bevolkingsregisters in te schrijven.Nadat Russisch president Vladimir Poetin op 20 maart van dit jaar opriep nog sneller en nog meer paspoorten uit te delen, is het proces nog geïntensifieerd. De rol van Poetin is dan ook niet te onderschatten, aldus de onderzoekers. In april werd een wet aangenomen en door Poetin ondertekend dat iedereen die in de bezette gebieden geen Russisch paspoort heeft, vanaf 1 juli 2024 als ‘staatloze’ of buitenlander zal worden beschouwd, en kan worden opgepakt en weggevoerd.Russisch premier Michail Misjoestin zei in mei dat Moskou sinds oktober 2022 bijna 1,5 miljoen paspoorten had uitgedeeld in de vier geannexeerde delen van Oekraïne. Sindsdien zijn die aantallen nog fors toegenomen. Volgens de bezetters in de provincie Loehansk heeft al meer dan drie op de vier inwoners van de regio ondertussen een Russisch paspoort.Wie niet meewerkt of weigert aan zijn Oekraïense identiteit te verzaken, wordt bedreigd, geïntimideerd en blootgesteld aan vervolging. Bovendien worden er steeds meer praktische belemmeringen in het leven geroepen voor Oekraïense paspoorthouders, terwijl wie de Russische nationaliteit aanneemt gemakkelijker aan basisvoorzieningen als medische hulp geraakt, schrijven de Yale-onderzoekers op basis van openbare documenten. Kindergeld is er bijvoorbeeld alleen nog voor Russen, net als de mogelijkheid om een rijbewijs aan te vragen of om een auto in te schrijven.Ook andere maatregelen moeten zo veel mogelijk inwoners van nationaliteit doen wisselen. Zo moeten winkeleigenaars in de bezette gebieden zich met een Russisch paspoort registreren om hun activiteit verder te kunnen zetten. Ook ambtenaren moeten verzaken aan hun Oekraïense nationaliteit. En van de overstromingen na de dambreuk bij Nova Kachovka begin juni maakten de Russen specifiek gebruik om meer hulp te bieden aan Russische paspoorthouders dan aan wie enkel een Oekraïens paspoort had.Op die manier wordt het de inwoners op meerdere manieren “praktisch onmogelijk gemaakt om hun dagelijks leven te leiden tenzij ze het Russische staatsburgerschap aanvaarden”, besluit het rapport.Het rapport wijst erop dat zulke wetten en tactieken “een schending vormen van het internationale recht, waaronder een verbod op discriminatie gebaseerd op nationaliteit tegen mensen die onder bezetting leven en een verbod op gedwongen trouw aan een bezettende macht”. “Dit zijn klassieke oorlogsmisdaden aangezien ze burgers de toegang tot essentiële diensten en middelen zoals gezondheidszorg en humanitaire hulp ontzeggen”, aldus Nathaniel Raymond, directeur van de Yale School of Public Health tegen CNN. Ze heeft het over “een brede Russische campagne om de Oekraïense nationale identiteit en het bestaan van een soevereine Oekraïense natie te wissen”.Eerder verschenen ook al alarmerende meldingen over duizenden Oekraïense kinderen die via vakantiekampen en gedwongen adopties naar Rusland worden gedeporteerd waar ze worden geïndoctrineerd en van hun Oekraïense identiteit worden beroofd. Behalve president Poetin wordt ook de Russische kinderrechtencommissaris, Maria Lvova-Belova, voor haar rol in de organisatie van die ontvoeringen gezocht door het Internationaal Strafhof in Den Haag. Het Yale-team heeft zijn bevindingen alvast overgemaakt aan het Strafhof.",2023-08-03T11:28:50+0200,NL
0,https://www.demorgen.be/nieuws/ok-boomer-op-tiktok-wemelt-het-van-negatieve-stereotypen-van-ouderen~b65a62fc/,"‘OK, boomer’: op TikTok wemelt het van negatieve stereotypen van ouderen","Onderzoekers uit Singapore analyseerden honderden TikTok-filmpjes met de hashtag ‘boomer’ of ‘okboomer’, en concluderen dat in meer dan de helft van die filmpjes ouderen stereotiep en negatief worden neergezet. Al verweren sommige TikTok-opa’s en -oma’s zich kranig.Ouderen zijn langzaam, irrelevant, incompetent, blokkeren sociale vooruitgang, veroorzaken een gapende welvaartskloof en zitten jonge mensen dwars: een greep uit vooroordelen die onderzoekers in TikTokfilmpjes tegenkwamen. Ouderen worden vaak negatief en stereotiep weggezet op het platform, concluderen ze in het wetenschappelijk tijdschrift Plos. De wetenschappers van de National University of Singapore analyseerden honderden video’s op TikTok met de hashtags ‘boomer’ en ‘okboomer’, die samen meer dan 5,4 miljard keer werden bekeken. Meer dan de helft van de filmpjes met zo’n hashtag was negatief.In de helft van de negatieve filmpjes zetten jongeren de ouderen weg als mensen die niet dezelfde waarden hebben als zij. In die video’s spelen ze vaak zeurende senioren na, die de jongere generatie wegzetten als hypergevoelig, narcistisch of verslaafd aan technologie.Maar het zoeken op filmpjes met #boomer en #okboomer is meteen de grootste zwakte van het onderzoek. ‘OK boomer’ is een term die in 2019 bij jongere generaties in zwang raakte om babyboomers te bekritiseren en aan te vallen. Dat ze bij deze hashtags nog voor de helft positieve filmpjes vonden, is eigenlijk vrij wonderlijk.“Als je breder zou zoeken, krijg je weer andere resultaten”, zegt Richard Ridderinkhof. Hij doet aan de Universiteit van Amsterdam onderzoek naar ‘seniorisme’: het stereotyperen en discrimineren van ouderen. “Toch is het best nuttig. Het levert wel informatie op over hoe er naar ouderen wordt gekeken en zet op de kaart dat er wat aan de hand is.”Frictie tussen generaties is van alle tijden, maar sinds de coronapandemie zijn negatieve stereotypen over senioren volgens Ridderinkhof prominenter in beeld. Hij ziet in zijn onderzoek vooral een ander soort stereotype dan in de TikTok-filmpjes, namelijk die van de zwakke oudere. “Ze zijn kwetsbaar, moeten geïsoleerd worden, krijgen hun eigen bezoekuurtje in de supermarkt. Het probleem is dat je alle ouderen als één groep gaat zien, en het individu uit het oog verliest.”Bij ouderen werkt ageism, het discrimineren en negatief portretteren van mensen op leeftijd, volgens Ridderinkhof als een selffulfilling prophecy: “Ouderen raken er zelf van overtuigd dat ze bepaalde dingen niet kunnen. En als je daardoor steeds minder zelf doet, gebeurt dat ook.”Tegen ageism, of eigenlijk alle ‘isms’, werken volgens hem twee dingen: voorbeelden zien die niet aan het stereotype voldoen, en contact tussen generaties. En gelukkig zijn er op TikTok een boel jongeren die positieve interacties laten zien. Zorgverleners die leuke verhalen over hun werk delen, kleinkinderen die vertederende (of grappige) filmpjes van opa of oma online zetten.Maar de senioren laten op TikTok ook zelf van zich horen. ‘Grandma Droniak’, een 93-jarige vrouw uit Connecticut, ontkracht het stereotiepe beeld van kwetsbare, brave omaatjes dagelijks. Ze speelt met VR-brillen en relativeert de dood van (ex-)geliefden met haar gevleugelde uitspraak ‘I slay while they lay’. ‘Slay’ is een Gen Z-term voor ‘iets goed doen’. Met meer dan elf miljoen volgers is ze een hit op het platform.",2023-08-03T10:26:09+0200,NL
0,https://www.demorgen.be/snelnieuws/elektrificatie-wagenpark-leidt-tot-langere-interventies-bij-vab-elektrische-wagens-hebben-soms-zelfs-vaker-pech~b80d3089/,Elektrificatie wagenpark leidt tot langere interventies bij VAB: ‘Elektrische wagens hebben soms zelfs vaker pech’,"De elektrificatie van het wagenpark is voor de pechverhelpingsdienst van VAB niet altijd een goednieuwsshow. VAB stelt naar eigen zeggen vast dat elektrische wagens niet minder vaak af te rekenen hebben met pech, en dat een takeling ervan meer tijd in beslag neemt dan bij een traditioneel voertuig.VAB zegt wel volop mee te stappen in de evolutie naar elektrische voertuigen, bijvoorbeeld door elektrische vervangwagens te voorzien, in de rijopleidingen steeds meer met elektrische voertuigen te werken, en ook elektrische interventievoertuigen aan te kopen voor zijn pechverhelpingsdienst. Die laatste zijn trouwens niet alleen bedoeld voor bijstand aan elektrische wagens, maar worden algemeen ingezet.VAB gaat dus niet op de rem staan, maar waarschuwt wel dat de algemene elektrificatie van het wagenpark niet altijd een goednieuwsshow is. “In tegenstelling tot wat algemeen gedacht wordt hebben elektrische wagens even vaak en soms zelf vaker af te rekenen met pech”, klinkt het. “Een takeling van een elektrisch voertuig waarbij twee of vier wielen geblokkeerd zijn, neemt ook meer tijd in beslag.” Niet een lege aandrijfbatterij, maar wel bandenpech en een lege kleinere 12V-batterij zijn de voornaamste oorzaken van pech.Een ander, indirect effect van de elektrificatie en dan met name van de huidige overgangsperiode veroorzaakt opvallend genoeg een bijkomend probleem: de veroudering van het wagenpark. Uitgestelde leveringen, twijfel over welke aandrijfvorm te kiezen bij een volgende wagen, en hoge aankoopprijzen hebben ertoe geleid dat in 2022 de gemiddelde leeftijd van een wagen in België met maar liefst vijf maanden toenam, tot 9 jaar en 9 maanden. Die veroudering leidt onvermijdelijk ook tot meer interventies bij wagens op fossiele brandstoffen, want oudere wagens hebben nu eenmaal vaker problemen.",2023-08-03T10:09:00+0200,NL
0,https://www.demorgen.be/ons-geld/nu-al-voor-een-vast-energiecontract-kiezen-is-misschien-nog-wat-te-vroeg~b07cefcc/,"Nu al voor een vast energiecontract kiezen, is misschien nog wat te vroeg","De Morgen-journalist Dimitri Thijskens schrijft wekelijks deze ‘Ons geld’-nieuwsbrief. Laat uw e-mailadres hieronder achter om hem in uw mailbox te krijgen.Beste lezer,Als het goed is, mag het ook gezegd worden: de inflatie in ons land is met 1,6 procent de laagste van de hele Eurozone, het gemiddelde ligt op 5,3 procent. Hier moet wel meteen bijverteld worden dat het gaat om de Europese berekeningsmethode, die verschilt met degene die nationaal gebruikt wordt – die laatste bleef in juli steken op 4,1 procent. In de herfst wordt er een negatieve inflatie in het vooruitzicht gesteld. De belangrijkste reden is de forse daling van de energieprijzen. Die worden in ons land sneller zichtbaar in de inflatiecijfers omdat veel meer consumenten in België een variabel energiecontract hebben dan in andere Europese landen.Intussen bieden steeds meer leveranciers opnieuw vaste energiecontracten aan. Gezien de lage prijzen overweegt u misschien om de overstap te maken. Maar energie-expert Kurt Hernot van energieregulator CREG maant aan tot kalmte: “Wie nu voor een variabel contract opteert, geniet mogelijk nog een tijdje van lagere en dalende prijzen. Wie voor een vast contract kiest, betaalt iets meer, maar is wel beschermd tegen eventuele forse prijsstijgingen later dit jaar.” Intussen staan de brandstofprijzen bizar genoeg weer op hun hoogste peil in maanden. Voor diesel betaalt u nu 1,9 euro per liter, we moeten al terug naar januari voor vergelijkbare tarieven. Belangrijkste reden is de toegenomen vraag naar brandstof en de productiebeperkingen door de OPEC-landen.Vanuit de supermarkt komen voor het eerst sinds lang weer hoopvolle signalen dat het einde van het steeds duurder wordende winkelkarretje stilaan in zicht is. Dat blijkt in de eerste plaats uit de prijzen van eieren en boter, die lichtjes zakken. Marketing-professor Els Breugelmans: “Onbewerkte producten, die toch heel erg dicht tegen de echte grondstoffen aanleunen, zijn typisch de eerste die in prijs dalen.” Toch is het nog steeds belangrijk om uw budget goed in de gaten te houden. Gebruikt u daarvoor het kassaticket? Dan zult u in de toekomst misschien wel op zoek moeten naar een alternatief. In Frankrijk is de kassabon sinds 1 augustus afgeschaft om papierverspilling tegen te gaan.Lagere prijzen voor voeding betekenen dat er misschien wat meer ruimte komt om geld opzij te zetten. Als u daarvoor gewoon uw spaarboekje gebruikt, dan wordt u daar vanaf deze maand bij vier verschillende banken een beetje extra voor beloond. Al blijven de spaarrentes bij bijvoorbeeld BNP Paribas Fortis met 0,5 procent nog altijd maar een habbekrats. Alternatieven zijn de staatsbon op 1 jaar of een termijnrekening met een nettorente tot 2,55 procent. Professor financiële economie Hans Degryse (KU Leuven) legt u in onze krant uit waarop u moet letten bij het sparen.Wie zijn geld toch liever laat rollen, wordt tegengewerkt door allerlei stakingen. Denken we bijvoorbeeld de filmsector, waar de acteursstaking zich steeds meer laten voelen. Zo komt superheldenfilm Kraven the Hunter niet langer in oktober uit, maar pas in augustus volgend jaar. Voor de vakantiegangers die zonnigere oorden willen opzoeken, zijn er dan weer de stakingen bij Ryanair: afgelopen weekend werden 96 vluchten op Charleroi geschrapt. Gelukkig kunt u bij dit regenweer vanuit de zetel altijd nog grasduinen door onze website met onder meer interessante achtergrondverhalen over de grote demografische verschuiving of over het gelobby van premier Alexander De Croo (Open Vld) om de formule 1 in ons land te houden. Of er is het interview met VDAB-topman Wim Adriaens over de arbeidsmarkt.Veel leesplezier,Dimitri ThijskensEconomiejournalist",2023-08-03T10:00:21+0200,NL
0,https://www.demorgen.be/nieuws/kinderen-van-succesvolle-ouders-zouden-hun-connecties-gebruiken-om-hogerop-te-raken-het-lot-van-nepobaby-s-zeker~b584e453/,"‘Kinderen van succesvolle ouders zouden hun connecties gebruiken om hogerop te raken. Het lot van nepobaby’s, zeker?’","Het kan niet makkelijk zijn om je moeder op televisie geregeld dronkenmanspraat te zien verkopen of pornoscènes te zien oefenen met een Bart Peeters-lookalike met nektapijt. Toch lijkt het goed gekomen te zijn met Luis Oscar Santos (19), zanger, rapper en producer en oudste zoon van actrice, zangeres en fulltime femme fatale Tine Embrechts (48). ‘Toen hij stopte met studeren, heb ik even tegengesputterd, maar ik wist dat het geen zin had.’We spreken elkaar op de dag dat Tine Embrechts’ jongste zoon Maurice (5) aan de kleuterschool afzwaait en oudste zoon Luis Oscar voor het eerst in zijn jonge ­carrière in de AB speelt. Het zal bloed, zweet en tranen kosten om beide feestjes bij te wonen, maar de lenige liefde van een moeder is in staat tot de soepelste spreidstanden.Luis Oscar Santos: “Ze is wel luid, ja. Ze zingt mee en juicht en zo. Ze is een echte fanmama, maar ik vind dat wel fijn.”Tine Embrechts: “Ik ben ook wel kritisch, het is niet alleen maar blinde idolatrie. Op dat vlak ben ik mijn ­eigen vader geworden. Hij kwam vaak naar mijn concerten kijken en had altijd commentaar op het geluid. Meestal was mijn stem volgens hem te stil. Ik doe nu net hetzelfde – ik wil me wel inhouden, maar het is sterker dan mezelf (lacht).”Santos: “Ik vraag na elke show met­een aan mijn manager hoe hij het vond. Meestal zegt hij: ‘Super, maar je mama had wel enkele opmerkingen over het geluid.’”Embrechts (lacht)Santos: “Dat is zo.”Embrechts: “Die liefde voor ­muziek had hij al van jongs af. Mijn drie andere zonen hebben dat veel minder, terwijl zij toch ook opgegroeid zijn met veel muziek rond hen. Misschien is het omdat hij de eerste was. Ik was nog redelijk jong toen ik hem kreeg en ik heb hem naar veel repetities en concerten meegenomen. Ik zie me nog met Hormonia (­humoristische meidengroep met Karlijn Sileghem en Nele Bauwens, red.) repeteren in Hetpaleis, waar hij in de buggy duizend keer naar ­nummers als ‘­Kevin’ moest liggen luisteren.”Santos: “Ik ben ­vooral blij dat ik al heb gevonden wat ik wil doen in mijn leven, want heel wat mensen van mijn leeftijd worstelen nog met die vraag. Maar soms voelt het wel nog alsof mijn muziek een uit de hand gelopen hobby is. En als ik met anderen samenwerk, ben ik vaak de jongste. Dan stel ik me wat bescheidener op of laat ik hen het voortouw nemen. Ik moet mezelf er dan aan herinneren dat ik ook al lang bezig ben en evenveel recht van spreken heb.”Santos: “Ik kijk niet naar haar in termen als ‘succesvol’. Voor mij is ze gewoon mijn mama, die haar werk doet. Ik weet wel dat zij jaren heeft gestudeerd om te kunnen doen wat ze doet en dat ze ook moeilijke periodes heeft gekend. Succes is allesbehalve vanzelfsprekend.”Embrechts: “Succes mag nooit de ambitie zijn, wel goed ­worden in wat je doet en hopen daar mensen mee te bereiken. Luis Oscar vindt het heel vervelend als mensen zeggen dat hij ­alles aan zijn bekende moeder te danken heeft. Maar er zullen echt niet meer mensen naar zijn muziek luisteren omdat ik bekend ben.”Santos: “Ik doe ook iets totaal anders. En ik schrijf mijn nummers zelf, ze houdt mijn handje niet vast, hè (glimlacht).”Embrechts: “Het is gewoon vervelend als in interviews eerst ‘de zoon van Tine Embrechts’ staat en dan pas zijn eigen naam, en soms zelfs die niet eens.”Santos: “Onlangs kreeg ik op TikTok weer een comment waarin iemand beweerde dat je met de juiste connecties veel makkelijker bij een platenfirma binnenraakt of op de radio wordt gedraaid. Maar mijn mama heeft echt niets met mijn muziekcarrière te maken. Ik heb zelf een playlist met demo’s rondgestuurd en één label heeft gezegd: ‘Wij willen je muziek uitbrengen.’ Zij pitchen die bij de radio en daar beslissen ze dan of ze mijn muziek draaien of niet. Toch wordt mijn mama er telkens bij gesleurd. Doen ze dat om mij te kleineren? Zo voelt het soms toch aan.”Santos: “Ja. Maar het betert wel. Een tijdje geleden was ik te gast in het programma van Flo Windey op Studio Brussel. Mijn mama heeft toen even met haar staan praten en Flo wist niet wie ze was.”Embrechts: “Voor alle duidelijkheid: ik vind dat niet erg, integendeel. Bij The Masked Singer was ik op een bepaald moment met Coely aan het praten. Zij is fan van je muziek en volgt je op Instagram, en zij wist evenmin dat ik je moeder ben. En dat vind ik net leuk. Als ik op één van je concerten in het publiek sta, vind ik het zalig als niemand mij herkent. Laat mij maar zoals Jan Leyers worden, die voor de jongere generatie ‘de vader van’ is. Als mensen willen zeuren dat Luis Oscar zijn succes aan mij te danken heeft, laat ze dan maar zeuren. Ik vind hem tien keer getalenteerder dan ik ooit ben geweest. Wat hij al allemaal heeft gemaakt, daar kan ik alleen maar met grote bewondering naar kijken. Ik heb ook niet het gevoel dat hij zich veel van dat gezeur aantrekt.”Santos: “Nu niet meer, maar vroeger vond ik het echt vervelend. Dat is een kwestie van zelfvertrouwen, vermoed ik. Vroeger was ik vrij onzeker, en als mensen iets in die trant tegen mij zeiden, kroop dat wel onder mijn huid. Vandaag denk ik: whatever.”Santos: “Dat is het lot van veel nepobaby’s, zeker? Kinderen van succesvolle ouders zouden hun connecties gebruiken om hogerop te raken. Als je alleen daarop teert, begrijp ik dat ze je een uitzuiger noemen. Maar wat maakt het uit wie je ouders zijn, als je zelf hard werkt? Ik ben fan van de band The 1975 en frontman ­Matty Healy heeft ook bekende ouders. Toen zij in het voorprogramma van The Rolling Stones ­speelden, klonk het dat ze dat aan hun ouders te danken hadden. Maar die band is gewoon steengoed! Healy schrijft zijn nummers zelf, zijn ouders zitten daar voor niets tussen.”Embrechts: “Sommige deuren staan wel op een kier als je bekende ouders hebt. Maar heb je geen talent, dan gaat die deur even snel weer dicht.“Ik begrijp wel dat ­mensen soms commentaar geven, want ik vind het zelf ­moeilijk om me een houding te geven. Ik ben bijvoorbeeld supertrots dat hij in de AB staat, maar ik post daar niets over op sociale media, omdat mensen anders misschien denken dat ik hem probeer op te stuwen in de vaart der volkeren.“Soms zit mijn bekendheid mijn moeder-zijn in de weg. Onlangs was er een evenement van Qmusic waar Luis Oscar moest optreden. Het nieuwe seizoen van The Masked Singer liep op dat moment op tv, met als gevolg dat een heleboel mensen selfies kwamen vragen. Ik dacht: laat me met rust! Kijk naar hém! (lacht) Ik wilde de aandacht niet van OSKI afleiden.“Zijn broer Emilio vindt de aandacht nog vervelender. Daarom zet ik ook nooit herkenbare foto’s van mijn jongste twee zonen Gaston en ­Maurice op Instagram. Onlangs vertelde Gaston dat iemand op school had gezegd dat wij stinkend rijk zijn (lacht). Er zijn nog altijd mensen die denken dat iedereen die op tv komt, erg rijk is en in ­hetzelfde BV-dorp woont, dat wij ­elkaar heel goed kennen en elk jaar samen op vakantie gaan. Maar wij wonen in Borgerhout in een rommelig huis en net als iedereen staan wij elke ochtend verkreukeld aan de schoolpoort (lacht).”Embrechts: “Dat zou ik heel erg vinden. Ik heb evenveel ­respect voor mijn poetsvrouw als voor pakweg de baas van VTM. Ik vind het veel belangrijker dat je goed doet wat je doet. Bekendheid an sich is toch niks om respect voor te hebben of om na te streven? Het is wel iets van deze tijd. Je ziet almaar vaker mensen op tv die alleen maar opduiken in allerlei tv-programma’s. Ik beschouw mezelf in de eerste plaats als een actrice, niet als een BV of een influencer.”Embrechts: “Ik heb de voorbije jaren ook wel uitstapjes gemaakt naar tv en soms heb ik dat vervloekt, maar ik ben er ook dankbaar voor. Als ik in zo’n pak in The Masked Singer zit, krijgen jonge kijkers mischien zin om naar Kameleonie (voorstelling van Tine Embrechts en Dimitri Leue, red.) te komen kijken, of naar de concerten die ik vorige zomer met mijn broer Pieter heb gespeeld. Tegelijk heb ik veel van dat programma geleerd. Het was erg fijn en uitdagend. Ik haat hokjesdenken. Ik kom op Canvas én op VTM. Ik zing in The Masked Singer én in de Bourlaschouwburg.“Wat me wel zorgen baart, is dat jonge creatievelingen met­een succes moeten hebben. Ze krijgen geen tijd en ruimte meer om te groeien, te experimenteren, een publiek voor zich te winnen. Dat vind ik beangstigend. Makers vragen zich almaar vaker af wie er op dit moment populair is en maken dan een reeks rond die persoon, of die nu kan acteren of niet, want: ‘De mensen kijken toch.’”Embrechts: “Choquerend vind ik dat. Ik heb eens in een commerciële Nederlandse film gespeeld en mijn tegenspelers vroegen me alleen maar (met Hollands accent): ‘Nou, hoeveel volgers heb jij?’ De cast bestond bijna uitsluitend uit influencers. Daar voelde ik me erg ongemakkelijk bij.”Santos: “Het zit er wel ingebakken dat je veel volgers moet hebben en iedereen een wandelende portfolio is. Onze generatie is veel bewuster bezig met profielen. Ik weet hoeveel posts je elke week moet lossen om de aandacht vast te houden, of waarop ­mensen letten als ze je profiel voor het eerst bekijken. Ik zou liever gewoon kunnen posten wat en wanneer ik wil, maar je wordt toch op de één of andere manier in een keurslijf gedwongen. Mijn onlineprofiel is mijn visitekaartje, en dat zal niet snel veranderen: almaar meer mensen worden bekend door de sociale media. Sommigen posten superleuke berichten, maar van veel anderen kun je je inderdaad afvragen wat hun talent eigenlijk is.“Ik heb onlangs aan het programma Burger House meegedaan (de shorties zijn nog te zien op VTM GO, red.). Daarin runnen acht jonge influencers een burgerrestaurant. Maar ik ben muzikant, ­Ender Scholtens is podcastmaker en Nora Dari actrice. Veel ­jonge creatievelingen worden iets te lichtzinnig influencers genoemd. Velen noemen zich nu trouwens liever content ­creator.”Embrechts: “Wanneer ben je eigenlijk een influencer? Zodra je duizend volgers hebt?”Santos: “Inderdaad.”Embrechts: “Dan ben ik óók een influencer. O, nee!”Santos: “Nee, maar wel hoe ik me moet verzorgen. En af en toe zegt ze iets over mijn performance. Voor de rest praten we over zelfstandig zijn en over wat volwassen zijn inhoudt.”Embrechts: “Wat muziek betreft, heb ik hem niets te leren. Maar ik heb er vroeger wel op aangedrongen dat hij zou doorbijten in de lessen notenleer en piano, ook al wilde hij ermee stoppen. Ik wist dat hij daar later zijn voordeel mee zou doen. Kygo (Noorse dj, red.) heeft me daarbij geholpen.”Santos: “Op de Lokerse Feesten!”Embrechts: “Hoe oud was je toen?”Santos: “12?”Embrechts: “Luis Oscar wilde in die tijd dj worden en had een USB-stick bij zich. Op de Lokerse Feesten heeft hij ­Kygo’s manager vastgeklampt en hem met een piepstemmetje gevraagd: ‘Can you please give this to Kygo?’ Die manager was zo gecharmeerd door dat jonge geweld dat hij ons bij Kygo heeft geïntroduceerd. We hadden het toen onder meer over die pianolessen.”Santos: “Kygo heeft me toen de raad gegeven om vol te houden. Ik was met­een weer gemotiveerd (lacht).”Santos: “Gewoon: dat ik muziek kan maken. Live optreden vind ik het leukst. De dag na de releaseshow van mijn jongste ep in zaal Trix was ik erg depri, omdat alles plots saai was geworden (lacht). Tijdens dat uur op het podium waren er liters adrenaline door me heen gestroomd. Ik voelde me on top of the world.”Embrechts: “Nee, toch niet, zelfs al is er een tekort aan badmeesters (lacht). Het is zó mooi om hem gepassioneerd bezig te zien. Dat is toch wat je wilt voor je kinderen, dat ze ontdekken wat hen gelukkig maakt in het leven? Ik prijs me gelukkig dat één van mijn vier zonen zijn doel in het leven al heeft gevonden.”Santos: “Ja, ik kon niet ­anders.”Embrechts: “Ik heb dat wel even moeten verwerken. En ik vond het mijn moederlijke plicht om tegengas te bieden. Ik zou hem nooit ­verplichten om bijvoorbeeld economie te gaan ­studeren, maar ik had hem gerust vier of vijf zorgeloze studentenjaren gegund. In mijn eigen studietijd heb ik aan Studio Herman Teirlinck zoveel zielsverwanten ontmoet. Ik hoopte dat, als hij ging studeren, ook voor hem de wereld zou opengaan. Maar na twee maanden zei hij: ‘Het gaat te traag. Ik wil mijn eigen ding doen.’ Ik heb even tegengesputterd, maar ik wist met­een dat het geen zin had.”Santos: “Mama had het over het zorgeloze studentenleven, maar ik wil niet zorgeloos zijn. Ik doe liever nu al waar ik van droom, met alle moeilijkheden die erbij horen, in plaats van mijn toekomst uit te stellen. Het motiveert me net extra: ik moet nu mijn eigen loon ­verdienen en belastingen betalen, dat spoort me aan om hard te werken.”Santos: “Klopt.”Embrechts: “We hebben allebei een flinke drive. Onze job is ook één en al emotie. Ik vind het heel mooi om dat bij hem te zien, maar tegelijk denk ik: hij hangt eraan. Je scheert soms hoge toppen en de volgende dag zit je in zak en as. Het is niet de simpelste weg in het leven, maar ik zie ook dat hij geen andere optie heeft.”Santos: “Die hebben me nooit echt geraakt. Op mijn 11de deed ik mee aan The ­Voice Kids, en toen ik uitgeschakeld werd, deed dat me weinig. Ik dacht vooral: ik heb het toch maar mooi meegemaakt. Ik weet dat ik nog alle tijd van de wereld heb.”Embrechts: “Ik was zó ongerust toen hij eraan meedeed. Hij was nog klein en fragiel, maar hij zei: ‘Ik wil het proberen en aan de wereld laten zien dat ik van muziek hou.’ Daar had ik weinig tegen in te brengen.“Ik heb ook veel van hem geleerd: ik ben zelf veel meer een pleaser, terwijl hij daar zo goed als geen last van heeft. Da’s een grote kracht, want iedereen heeft vandaag zo snel zijn oordeel klaar. Maar het glijdt van hem af als water van een eend.”Santos: “In de lagere school en de eerste jaren van het middelbaar had ik nog geen vaste vriendengroep...”Embrechts: “Je werd gewoon gepest.”Santos: “...maar in het vierde middelbaar leerde ik enkele mensen kennen die heel goede vrienden zijn geworden. Ze waren net als ik meer op zichzelf gericht en stuk voor stuk gepassioneerd bezig. Ze focusten zich daarop in plaats van op, euh, puberale zaken. Zij hebben me veel zelfvertrouwen gegeven.”Ook zelf nummers schrijven heeft me veel bijgebracht. In het begin deed ik dat vooral voor de fun, maar het is snel een uitlaatklep geworden. Ik kan er mijn gevoelens en gedachten in kwijt. Dat heeft me geholpen om sterker in mijn schoenen te staan.”Embrechts: “Ik vind het knap dat hij dat kan. Mij heeft het jaren gekost voor ik durfde te zeggen: ik kan iets. Ik was altijd geneigd om mijn talenten te minimaliseren, zodat ik zeker niet arrogant gevonden zou worden. Ik zeg dat ook vaak tegen hem: ‘Let op dat ze je niet te arrogant vinden.’ Maar...”Santos: “Ik ben gewoon goed in wat ik doe, dus ik mag dat zeggen (lacht).”Santos: “Nee, maar door zijn dood besefte ik voor het eerst dat het leven van een muzikant niet alleen glitter en glamour is. Veel artiesten sterven jong, maar ik kan me niet voorstellen dat ik in de komende tien jaar zou sterven.”Embrechts: “Liever niet (lacht). Ik ben om die reden ook wel blij dat hij is gestopt met dj’en. Met alle respect voor dj’s, maar een zanger moet toch meer naar zijn lichaam luisteren. Als je live moet zingen, kun je niet nachtenlang op stap gaan. Daarnaast vind ik de muziek die hij nu maakt veel aangenamer om naar te luisteren. Van zijn 8ste tot zijn 11de heeft hij alleen maar naar Skrillex (Amerikaanse producer, red.) geluisterd. Gruwelijke muziek, ik werd er bij momenten gek van.”Embrechts: “Ik doe geen grote ontdekkingen, maar ik vind het wel leuk dat ik aan zijn muziek kan horen hoe het met hem gaat. Veel van zijn songs gaan over de afgesprongen relatie met zijn eerste lief. Ik ben zo blij dat hij dat ergens in kwijt kon en het verlies, de boosheid en het afscheid in zijn nummers heeft kunnen steken. Mijn moeder belt me wel soms ongerust als ze een nummer van Luis Oscar heeft gehoord: ‘Zeg, Tine, hij is toch niet depressief? Moet ik mij zorgen maken?’ (lacht)”Santos: “Nog niet, maar ik wil die wel graag zien.”Embrechts (pruilt): “Mijn kinderen kijken nooit naar mijn programma’s.”Santos: “Da’s niet waar. Ik heb alle sketches van de zatte madammen in De ideale wereld gezien.”Embrechts: “Omdat die maar drie minuten duren.”Embrechts: “Ik heb een heel fijne jeugd gehad en mijn ouders vormen nog altijd een mooi koppel, maar ik miste openheid en kwetsbaarheid bij hen. Ze lieten het nooit zien als ze eens een slechte dag hadden of als er iets tegenzat. Toen ik zelf kinderen had, vond ik het lastig dat niet altijd alles perfect was. Ik heb er lang van afgezien dat ik ze geen even idyllische jeugd heb kunnen geven.“Zelf heb ik me wel altijd kwetsbaar getoond, en af en toe kon ik ook niet anders. Nadat ik gescheiden was, had ik het soms erg moeilijk. Ik wilde hen niet te veel belasten, maar ze mochten wel weten dat het in het leven niet altijd over rozen gaat. Een kind mag weten dat een ouder ook maar gewoon een mens is die fouten maakt. Wij doen ook maar wat. Het kan bevrijdend zijn om dat in te zien.”Embrechts: “Misschien – ik zeg dat overigens in alle liefde, want het zijn twee schatten van mensen – maar zij hebben zelf nooit met hun ouders over gevoelens of relaties gepraat.“Nu, Luis Oscar hoeft niet alles met mij te delen, maar ik wil hem wel het gevoel geven dat hij dat kan als hij het wil. Ook als het niet goed gaat of hij het even niet meer weet.”Santos: “Ik kan goed met mijn mama praten, ja. Met mijn papa ook trouwens. En zelfs met Laurent (Bailleul, de partner van Tine, red.).”Laurent Bailleul (komt net voorbij): “Zélfs?”Embrechts: “Jij mag je niet moeien. Jij bent hier niet.”Santos: “Ik heb niet het gevoel dat ik me sterk moet houden of zo. Ik weet gewoon dat mama het beste met mij voorheeft. Als ik goed nieuws heb, bel ik altijd eerst naar mijn mama of papa. En als er ooit slecht nieuws komt, zou ik ook eerst naar hen bellen.”Embrechts: “Nee, bel dan maar naar iemand anders (lacht).”Embrechts (lacht): “Dat was in de ­coronaperiode.”Santos: “We hebben wel even moeten zoeken naar series die we samen konden bekijken.”Santos (lacht): “Tja, ik weet ook niet waarom.”Embrechts: “Het is gewoon een goede serie. Maar Emilio is na de eerste aflevering weggelopen: ‘Dit wil ik nooit meer met jullie zien!’ Bij de tweede aflevering kwam hij er wel weer bij zitten.“Trouwens, té open zou ik pas zijn als ik bij mijn kinderen zou informeren naar hoe de seks gisteren was.”Santos: “Ik wil haar graag trots maken, ja. Een kind wil sowieso dat zijn ouders trots zijn. Wij hebben onlangs veel gesprekken gevoerd over stoppen met studeren, zelfstandig worden en het onzekere muzikantenbestaan. Dan is het leuk als ik kan tonen dat het me ondanks de moeilijkheden toch aan het lukken is, omdat ik weet dat mama daar bezorgd over is.”Embrechts: “Ik ben niet ongerust. Ik wil hem alleen op de gevaren en de valkuilen wijzen.”Embrechts: “Nee, maar ik kan alles nog vanaf de eerste rij volgen. Ik vind het heerlijk dat hij zijn wereld naar huis brengt en hier met Laura Tesoro of Francisco Schuster zit te werken.“Ik ben blij dat ik hem zelfstandig zie worden, want ik heb twee kleine kindjes die veel tijd en energie vragen. Ook heerlijk, maar ­dankzij mijn oudste zonen weet ik nu dat uit die opvoeding een prachtige jongvolwassen man voortkomt. Dat geeft veel voldoening.”Santos: “Ik denk het niet. Ik ben nooit een moeilijke puber geweest en heb nooit redenen gehad om me tegen hen af te zetten. Ze helpen me vooral op mijn eigen benen te staan.”Embrechts: “Waarom gaan pubers puberen? Eén van de ­redenen is dat ze weinig begrip ervaren. Ik denk dat ik altijd begripvol ben geweest. Natuurlijk was ik bezorgd over de impact van mijn scheiding op hen, maar ook daar heeft Luis Oscar heel goed op gereageerd. Toen ik hem vertelde dat zijn papa en ik niet meer samen waren, antwoordde hij: ‘Oké, dat is jullie leven. Ik heb mijn eigen leven.’”Santos: “Ja, graag. Ik zeg niet dat het mijn grote levensdoel is, maar het is wel van het mooiste dat je kan overkomen in het leven. Mama en Laurent hebben samen twee kindjes en...”Santos: “Nee, integendeel.”Embrechts: “Blij dat je dat zegt, want jij kunt er ook niet naast kijken dat het soms kleine monstertjes zijn die elkaar enthousiast de hersens inslaan (lacht). Of dat opvoeden heel vermoeiend kan zijn. Nu ook weer: wij slapen al drie weken amper omdat onze jongste nachtangst heeft. Ik zou denken dat dat je afschrikt.”Santos: “Nee, hoor. Het heeft wel iets, zo’n miniversie van jezelf op de wereld zetten.”Santos: “Ik kan niet met­een iets bedenken.”Embrechts: “Dat weet je ook pas als je zelf kinderen hebt. Dan word je in één klap geconfronteerd met alles wat je wel en niet hebt meegekregen. Ik kijk er nu al naar uit om over twintig jaar zo’n wandeling te maken met mijn kinderen, als ik met mijn vader heb gemaakt, want uiteraard heb ook ik één en ander niet goed gedaan. Ik ben allesbehalve de perfecte ouder, maar dat zal ik dan wel te horen krijgen, zeker? (lacht)”© Humo",2023-08-03T10:00:18+0200,NL
0,https://www.demorgen.be/niet-te-missen/blijkbaar-maak-ik-sommige-mensen-boos-door-over-mijn-ziekte-te-praten-de-12-best-gelezen-interviews-van-juli~beaf4321/,‘Blijkbaar maak ik sommige mensen boos door over mijn ziekte te praten’: de 12 best gelezen interviews van juli,"Wat gebeurt er als het weer niet meezit? Dan kruipt u nog meer dan anders in de krantenkoppen. Komkommertijd of niet. We verzamelden de best gelezen interviews van juli, die u - in afwachting op toch enkele zonnestralen - nu kunt lezen.Ook deze festivalzomer huppelt Michèle Cuvelier (31) voor StuBru en Canvas tussen moshpit en backstage. Zelf heeft ze een ­woelig jaar achter de rug. ‘Ik ben op veel gebotst. Gelukkig heb ik wat meer grip op de zaak gekregen.’Hij blijft het een ongelijke strijd vinden, die Oekraïne niet kan volhouden. Derk Sauer, de Nederlandse uitgever van The Moscow Times, is pessimistisch over de oorlog. ‘En de rode lijn, die schuift.’Zijn dochters mogen geen TikTok-account aanmaken en als er ongure types op straat rondhangen, moeten we die aanspreken. ­Actie!, roept professor Jonathan Holslag (42), anders dreigt er een clash of civilizations. ‘We zijn koopjunkies die aan het infuus hangen.’Hij is een intellectueel die al te zelden opduikt in het debat. Zijn nieuwe boek Scepsis, over ondergangsdenken, is een mooie kapstok om dat nog eens te doen. Historicus Olivier Boehme over oorlog, pandemie en gevaarlijke politici. ‘Het regent in onze geesten.’Voor journalisten als Riadh Bahri was Martine Tanghe niet alleen een groot voorbeeld, maar ook een warme collega. Bahri en Tanghe hielden na haar pensioen nog contact. Ze keerde voor hem zelfs nog één keer terug naar de studio van Het journaal. ‘Haar goedkeuring was belangrijker dan een compliment van je baas.’Op de drempel van zijn 65ste verjaardag heeft Tom Lanoye de politieke querulant in zichzelf nog eens geactiveerd. In Woke is het nieuwe Marrakech-pact tackelt hij Bart De Wever en zijn Vlaams-nationalistische kerk. ‘De canon is een typisch Belgische compromistekst.’‘Vier maanden geleden zag mijn leven er helemaal anders uit.’ VS-correspondent Björn Soenens (55) herstelt van longkanker. Psychiater Dirk De Wachter polst naar zijn mentale gezondheid. ‘Mijn geloof in de mensheid heeft een enorme boost gekregen.’In het echte leven wordt Frances Lefebure (34) na de zomer moeder van een zoon. In het tweede seizoen van F*** You Very, Very Much krijgt haar personage dan weer levensbedreigend nieuws. ‘Tijdens de scènes over kanker heb ik niet aan mama gedacht.’We zijn allemaal iemands kind, dus kunnen we onze vader en moeder maar beter zorgvuldig kiezen, luidt de boutade. Een zomer lang spreken we ouders en kinderen bij wie die keuze enigszins gunstig heeft uitgepakt, over in de voetsporen treden dan wel eigen paden bewandelen, en over de lusten en lasten van een luisterrijke familienaam zoals pakweg Merckx. Eddy (78) en Axel (50) weten er alles van.‘Jacotte is misschien niet de weervrouw die we zochten, maar wel de weervrouw die we nodig hadden’, zo filosofeerde een TikTok-gebruiker over de nieuwste aanwinst van de VRT. Het vat Jacotte Brokken (30) mooi samen: ze voelt als de toekomst, met haar uitgekiende mix van gortdroge wetenschap en bubbelende creativiteit in een hip socialmediajasje. Tussen het presenteren van twee weerberichten door vertelt ze hoe ze, sinds haar eerste weerbericht op 3 april, de voorbije maanden heeft beleefd. ‘Soms moet ik even stilstaan om te beseffen: ik kom op tv en op de radio. Crazy!’Frans Grapperhaus (59) heeft het soort stem waar een mens rustig van wordt. Met een zachte Hollandse g, die hij na 20 jaar in Gent nog niet kwijt is, praat hij meer dan twee uur lang over zijn leven als muzikant, zijn passie voor boten, een donkere bladzijde in de geschiedenis en over hoe hij halsoverkop verliefd werd op Maaike Cafmeyer (50). ‘De zaak-Bart De Pauw was voor mij niet nieuw, ik was al samen met Maaike toen het gebeurde.’De oudste heeft het hart op de tong, de jongste wikt en weegt haar woorden zorgvuldig. Podiumbeesten Els Dottermans (59) en Anna Franziska Jäger (26) over hun vak, de liefde voor de kunsten en over een veranderend theaterbestel. ‘Het is alleen maar gezond dat een nieuwe generatie zich afzet tegen het verleden.’",2023-08-03T09:51:49+0200,NL
0,https://www.demorgen.be/snelnieuws/amerikanen-milder-over-trumps-rol-in-bestorming-capitool-oud-president-loopt-uit-in-peilingen~bb829d1a/,"Amerikanen milder over Trumps rol in bestorming Capitool, oud-president loopt uit in peilingen","Amerikanen zijn Donald Trump na verloop van tijd minder verantwoordelijk gaan houden voor de Capitoolbestorming in 2021. Ondanks drie strafrechtelijke vervolgingen staat de oud-president er ook beter voor in de peilingen dan aan het begin van dit jaar.Amerikanen zijn diep verdeeld over de vraag hoeveel verantwoordelijkheid Donald Trump draagt voor de bestorming van het Capitool, op 6 januari 2021. Ruim 40 procent vindt dat hij veel schuld heeft aan de rellen, maar volgens een derde treft hem geen blaam.Dat blijkt uit een peiling van het Pew Research Center, dat Amerikanen vlak na de bestorming vroeg naar de rol van Trump en een jaar later nog eens. Opvallend is dat de ondervraagden milder zijn gaan denken over de aansprakelijkheid van de oud-president. Vlak na de rellen vond nog meer dan de helft dat Trump veel verantwoordelijkheid droeg.De afname is niet alleen zichtbaar bij aanhangers van Trumps Republikeinse Partij, ook Democraten dichten Trump inmiddels minder verantwoordelijkheid toe. Toch vindt nog altijd 70 procent van Democratische kiezers dat Trump in hoge mate aansprakelijk is, onder Republikeinen is dat 10 procent.Ondanks de aankondiging van drie strafzaken in de tussentijd geniet Donald Trump meer populariteit onder Republikeinse kiezers dan aan het begin van dit jaar. 53 procent van de kiezers in de Republikeinse voorverkiezingen zou momenteel zijn stem op Trump uitbrengen, volgens de Amerikaanse website FiveThirtyEight, die verschillende grote peilingen bundelt. Daarmee heeft Trump een ruime voorsprong op Ron DeSantis, die wordt gepeild op 16 procent. In januari zat de gouverneur van Florida de oud-president nog op de hielen. Toen koos 43 procent voor Trump en 37 procent voor DeSantis.Samen met Donald Trump zijn nog ruim duizend Amerikanen aangeklaagd voor betrokkenheid bij de Capitool-bestorming. Het onderzoek naar de gebeurtenissen in 2021 is het grootste strafonderzoek in de geschiedenis van de Verenigde Staten.De FBI gaat uit van zo’n tweeduizend betrokkenen. Tot dusver zijn er volgens de Amerikaanse nieuwszender NPR 1.093 personen aangeklaagd, van wie het grootste deel voor huisvredebreuk in een overheidsgebouw. Zeker een kwart wordt verdacht van geweld tegen agenten en beveiligers, en het verstoren van de verkiezingsuitslag.629 verdachten hebben al schuld bekend volgens NPR. In het Amerikaanse rechtssysteem volgt dan doorgaans geen rechtszaak, maar een directe veroordeling. Een deel wacht hier nog op. Tegen 129 ontkenners is al een rechtszaak gevoerd. Twee derde werd daarin volledig schuldig bevonden. Voor slechts twee personen volgde vrijspraak. In totaal zijn er 586 verdachten veroordeeld, waarvan tweederde tot een gevangenisstraf.",2023-08-03T09:16:05+0200,NL
0,https://www.demorgen.be/snelnieuws/singapore-executeert-derde-gevangene-in-tien-dagen-tijd-wegens-drugssmokkel~bb18705d/,Singapore executeert derde gevangene in tien dagen tijd wegens drugssmokkel,"Een 39-jarige man die was veroordeeld voor heroïnehandel is donderdag in Singapore opgehangen. Het is de derde gevangene in tien dagen die in de Aziatische stadstaat werd terechtgesteld wegens drugssmokkel.Mohamed Shalleh Adul Latiff werd in 2019 ter dood veroordeeld voor het bezit van circa 55 gram heroïne “met het oog op handel”. Volgens gerechtelijke documenten beweerde de in 2016 gearresteerde Singaporese chauffeur-bezorger dat hij dacht dat hij smokkelsigaretten vervoerde namens een vriend aan wie hij geld schuldig was. Zijn beroep werd in 2022 verworpen. Volgens de antidrugsdienst van het land was de hoeveelheid gesmokkelde heroïne “genoeg om te voorzien in de verslaving van ongeveer 640 drugsgebruikers in een week” en verdiende de man dus de zwaarst mogelijke straf.Hij is de zestiende persoon die wegens drugssmokkel ter dood is veroordeeld sinds de regering van Singapore in maart 2022 de executies hervatte, na een onderbreking van twee jaar tijdens de coronapandemie. Sinds begin dit jaar gaat het om de vijfde gedetineerde die is geëxecuteerd.Vrijdag executeerde Singapore voor het eerst in bijna 20 jaar een vrouw. De 45-jarige veroordeelde werd in 2018 veroordeeld voor het verhandelen van 30,72 gram heroïne.De stadstaat, een bloeiend financieel centrum, heeft een van de meest repressieve drugswetten ter wereld. Ze voorzien in de doodstraf voor het verhandelen van meer dan 15 gram heroïne of 500 gram cannabis. Ondanks internationaal protest van mensenrechtengroepen en de Verenigde Naties weigert Singapore om zijn strafwetboek aan te passen. Volgens critici blijven de bazen van de drugskartels buiten schot en worden enkel koeriers en handelaars op de onderste trede van de piramide buitenproportioneel gestraft. Vaak gaat het om kwetsbare mensen uit gemarginaliseerde milieus.",2023-08-03T08:25:55+0200,NL
0,https://www.demorgen.be/tv-cultuur/dit-mag-u-niet-missen-op-tv-vanavond~b2a6218f/,Dit mag u niet missen op tv vanavond,"Elke dag tipt de tv-redactie van De Morgen de beste en meest opvallende programma’s van de dag en ontdekkingen op Netflix, Streamz en co. Het volledige overzicht met de reguliere tv-programmatie vindt u in de tv-gids van De Morgen.Reeks. Vlaams-Nederlandse fictiereeks over het leven van enkele jonge twintigers die hun zomer doorbrengen in Knokke. Melissa vindt een job als nanny in Knokke. Daan leert Louise beter kennen. Op een feestje aan de beach club gaat Alex over de schreef.Om 22.10 uur op VRT 1.Film. De doortastende journalist Mikael Blomkvist wordt door de rijke oud-zakenman Henrik Vanger op diens afgelegen eiland aan de ijzige kust van Zweden ontboden om de verdwijning van zijn nichtje Harriet te onderzoeken. Volgens Vanger werd ze jaren geleden vermoord door een familielid. Ondertussen wordt Lisbeth Salander, een mysterieuze hacker, ingehuurd om Blomkvist te bespioneren. Haar bevindingen leiden er echter toe dat ze samen op zoek gaan naar de moordenaar van Harriet. Hoewel Lisbeth kampt met een problematisch verleden, zijn haar vaardigheden als hacker van onschatbare waarde.Om 20.35 uur op Play5.Film. Huurmoordenaar Chev Chelios ontdekt dat hij vergiftigd werd door zijn rivaal Ricky Verona. Om te verhinderen dat het gif zijn hart doet stoppen, moet hij zijn adrenalinegehalte constant op het maximum houden. Dat doet hij door allerhande drugs te nemen, ongevallen te veroorzaken, gevechten met andere misdadigers uit te lokken en de confrontatie met de politie op te zoeken. Hoelang kan hij dit moordende tempo volhouden? En kan hij zich nog op tijd wreken op Verona?Om 22.25 uur op VTM3.Een ervaren politieagent met een trauma en een ambitieuze jonge officier van justitie. Rechercheur Mike en aanklaagster Jule wonen in Berlijn, kennen elkaar niet, maar zetten beiden op hun eigen manier vraagtekens bij het sterven van een veroordeelde crimineel in de gevangenis. Al snel blijken hun grootste tegenstanders niet de criminelen, maar de rotte appels in het eigen justitieapparaat.Op Netflix.De setting van Transatlantic lijkt ver weg van de Tweede Wereldoorlog. Hoe duister, rauw en verdrietig de meeste oorlogsfilms zijn, zo zonnig, charmant en optimistisch is het Marseille in deze historische dramaserie. Het script is gebaseerd op het waargebeurde verhaal over het Emergency Rescue Committee, geleid door Varian Fry, samen met Mary Jayne Gold en twee Joodse bondgenoten. Met gevaar voor eigen leven helpen ze vluchtelingen uit bezet Frankrijk ontsnappen, onder wie veel kunstenaars die op de opsporingslijst van de nazi’s staan. Meer dan tweeduizend mensen weten hierdoor de oorlog te overleven, zoals kunstenaar Max Ernst, filosoof Hannah Arendt en schrijver Heinrich Mann.Op Netflix.Yes Minister, Veep, The Thick of It, Years and Years, ja zelfs De 16: we zeggen niet gauw nee tegen goede politieke satire. Het is dus uitkijken naar White House Plumbers, een vijfdelige miniserie over de twee ‘loodgieters’, gespeeld door Woody Harrelson en Justin Theroux, die alles in het werk moesten stellen om de herverkiezing van Richard Nixon te verzekeren. Tot hun takenpakket behoorde ook een inbraak in het kantoor van de Democratische Partij. Hoe dat afliep weten we allemaal dankzij het Watergate-schandaal. Regisseur is David Mandel, die de laatste drie seizoenen van Veep produceerde en meeschreef aan Saturday Night Live, Seinfeld en Curb Your Enthusiasm. Dat zou dus beter moeten aflopen dan die beruchte inbraak.Op Streamz.Geen grote sterren, geen tot de verbeelding sprekende synopsis, geen spectaculaire scènes. En toch, het eerste seizoen van Somebody Somewhere behoorde tot het beste van wat ik vorig jaar zag. Een kleine maar o zo fijne reeks over enkele loners en outsiders die in een stadje ergens in het midden van de Verenigde Staten wonen. Te midden van al die kleurrijke personages heb je Sam, gespeeld door Bridget Everett, die deze reeks ook schreef. Getroubleerd door het verleden vindt ze een plaats en zichzelf terug. Het levert heerlijke tranches de vie op, nu eens grappig, dan weer schrijnend, steeds wonderschoon. Het tweede seizoen gaat verder op het ingeslagen pad, met opnieuw zeven relatief korte afleveringen. Kijken maar.Op Streamz.The Last of Us is nog maar net gedaan en daar is de volgende dystopische reeks alweer. Zou het dan toch iets met het tijdsgewricht te maken hebben? In Silo blijven er na een apocalyps nog 10.000 mensen over op aarde. Ze verblijven in een silo, die diep onder de grond verscholen zit – geen kat die weet hoe die daar komt – en waar ze volgens een aantal strikte regels moeten leven om te overleven. Alleen wil een ingenieur, gespeeld door Rebecca Ferguson (Dune, Mission: Impossible - Rogue Nation), er meer van weten. Het zou ook geen dystopische reeks zijn als ze in haar zoektocht geen donkere geheimen en vele leugens op het spoor komt.Op Apple TV+.",2023-08-03T08:16:00+0200,NL
0,https://www.demorgen.be/snelnieuws/meer-dan-helft-dodelijke-ongevallen-op-snelwegen-gebeuren-in-omgeving-van-op-en-afritten~ba87fc4c/,Meer dan helft dodelijke ongevallen op snelwegen gebeuren in omgeving van op- en afritten,"Op- en afritten van snelwegen zijn bijzonder risicovol: in de periode 2021-2022 vond meer dan een op de twee dodelijke ongevallen daar plaats. En een op de tien verkeersdoden op de snelweg was een voetganger. Dat blijkt uit een nieuwe studie van verkeersinstituut Vias.Vias onderzocht alle dodelijke ongevallen op snelwegen in die twee jaar. In België wordt meer dan een derde (38 procent) van alle voertuigkilometers op de autosnelwegen afgelegd. Het risico op een ongeval is er kleiner dan op andere delen van het wegennet, maar de ernst van de ongevallen is wel hoger. Vias stelde 31 doden per 1.000 letselongevallen vast. Dat is drie à vier keer meer dan in een bebouwde kom (9 doden per 1.000 letselongevallen).Vias onderzocht 151 dodelijke snelwegongevallen, daarbij waren 483 mensen betrokken. Liefst 10 procent van de dodelijke ongevallen gebeurde op een op- of afrit en meer dan vier dodelijke ongevallen op tien (44 procent) vonden plaats in de onmiddellijke omgeving (500 meter) ervan. In totaal vond dus meer dan een dodelijk ongeval op twee (54 procent) plaats op of nabij een op- of afrit.Vias stelde ook vast dat een weggebruiker op tien die om het leven kwam bij een ongeval op een autosnelweg een voetganger was. Als er zich een ongeval voordeed met een kwetsbare weggebruiker was het overlijdensrisico zeer groot: 29 procent van de voetgangers overleed. 34 procent van de dodelijke ongevallen vond bovendien plaats wanneer het donker was.Van 2013 tot 2022 vielen er gemiddeld 56 doden per 100 kilometer autosnelweg. Na Brussel situeert het grootste gevaar zich op Oost-Vlaamse snelwegen.Deze statistische analyse toont volgens Vias aan waar het gevaar op snelwegen zich situeert. “Het gaat om plekken waar weggebruikers met elkaar interageren of plotseling van richting moeten veranderen, zoals op verkeerswisselaars of op- en afritten. Ook scherpe bochten brengen het nodige risico met zich mee”, aldus Vias.Het verkeersinstituut stelt voor om aan drukke op- of afritten een volle witte lijn aan te brengen tussen de eerste en tweede rijstrook. Zo worden bestuurders ontmoedigd om op het laatste moment af te slaan of van richting te veranderen.",2023-08-03T07:45:37+0200,NL
0,https://www.demorgen.be/snelnieuws/gif-in-elke-trek-canada-zet-afschrikwekkende-teksten-op-de-sigaretten-zelf~bc2cfd92/,‘Gif in elke trek’: Canada zet afschrikwekkende teksten op de sigaretten zelf,"‘Vergif in elk trekje’ en ‘sigaretten veroorzaken kanker’, het zijn maar enkele van de waarschuwingen die vanaf nu in Canada op elke sigaret en kleine sigaren zullen staan. Het gaat om een wereldprimeur.De waarschuwingen zullen te zien zijn aan de onderkant van elke sigaret, ter hoogte van de filter. “Ze zullen praktisch onvermijdelijk zijn en een treffende herinnering vormen aan de gevolgen van roken voor de gezondheid”, verklaarde Carolyn Bennett, toenmalig minister van Geestelijke Gezondheid en Verslaving, toen de regelgeving eind mei werd aangekondigd. De nieuwe regels zijn vanaf vandaag/dinsdag officieel van kracht, maar fabrikanten krijgen nog wel een aantal maanden de tijd om hun verpakkingen aan te passen.Het doel van de maatregel is om de tabaksconsumptie te verminderen, die volgens de autoriteiten zowat 48.000 doden per jaar veroorzaakt. De Canadese regering zegt te hebben gemerkt dat sommige jongeren, die bijzonder vatbaar zijn voor tabaksverslaving, beginnen met roken nadat ze een enkele sigaret hebben gekregen in plaats van een pakje met gezondheidswaarschuwingen.In 2000 was Canada ook al het eerste land dat waarschuwingen met afbeeldingen op pakjes voorschreef, waaronder gruwelijke afbeeldingen van harten en longen, om mensen bewuster te maken van de gezondheidsrisico’s van roken.",2023-08-03T07:28:06+0200,NL
0,https://www.demorgen.be/snelnieuws/druilerige-dag-met-regen-kans-op-onweer-en-felle-rukwinden-maar-er-lijkt-beterschap-op-komst~b4d9103e/,"Druilerige dag met regen, kans op onweer en felle rukwinden, maar er lijkt beterschap op komst","Er is vandaag veel bewolking met buien, met ook kans op onweer en rukwinden tot 70 kilometer per uur. Nog tot 9 uur deze ochtend is in het hele land een code geel voor onweer van kracht, in de provincie Luxemburg geldt tot die tijd ook een code geel voor regen. Vanaf midden volgende week zou er beterschap in het weerbeeld komen.Rond de middag is het tijdelijk droger in het westen en centrum, maar in de namiddag trekken opnieuw buien over het land. Het kwik stijgt ondertussen tot 14 graden in de Hoge Venen, 18 graden aan zee en 20 graden elders. Dat zegt het KMI.‘s Avonds vallen vooral ten zuiden van Samber en Maas nog enkele laatste buien. Op andere plaatsen blijft het de hele nacht droog met afwisselend wolkenvelden en opklaringen. De minima liggen tussen 10 en 16 graden.Vrijdag begint de dag met ochtendgrijs in de Ardennen, terwijl er op de meeste andere plaatsen mooie opklaringen zijn. Geleidelijk komen er buien tot ontwikkeling, die lokaal vrij fel kunnen worden met veel neerslag en kans op onweer. De maxima liggen tussen 15 graden in de Hoge Venen en 20 graden in het binnenland. De wind is eerst zwak uit zuidwest tot west en wordt later matig uit noordwest.Het weekeinde brengt geen respijt: veel wolken, regen en buien. Het wordt ook nog wat frisser met temperaturen tot maximaal 18 graden. Zondagnamiddag zijn wordt het wel wat droger vanaf het westen, met brede opklaringen.Maandag wisselen wolken en opklaringen elkaar af. De buienkans is dan wat kleiner, maar het blijft fris met maxima tot 19 graden. Dinsdag stijgt de regenkans weer en blijven de maxima rond de 19 graden liggen. Woensdag zou het droger moeten worden, terwijl het kwik weer richting de 20 graden zou klimmen.Dankzij stijgende luchtdruk zouden we daarna rustiger en droger weer moeten krijgen met af en toe zon, denkt het KMI. De temperaturen zouden naar normale waarden voor de tijd van het jaar klimmen: tussen 22 en 25 graden in het centrum.",2023-08-03T07:02:17+0200,NL
0,https://www.demorgen.be/nieuws/kredietbeoordelaar-vindt-de-vs-geen-ultraveilige-belegging-meer-wat-betekent-dat-voor-de-markt~b9daf911/,Kredietbeoordelaar vindt de VS geen ‘ultraveilige’ belegging meer: wat betekent dat voor de markt?,"Kredietbeoordelaar Fitch heeft zijn inschatting van de kredietwaardigheid van Amerika naar beneden bijgesteld, vanwege ‘erosie van bestuur’ en ‘politieke patstellingen’ over het schuldenplafond. Vijf vragen over de reden en de gevolgen.De Verenigde Staten krijgen niet langer het etiket van ultraveilige belegging. De kredietbeoordelaar Fitch heeft de zogenoemde rating met één trapje verlaagd, van AAA naar AA+. Geheel onverwacht is dat niet. Fitch had in mei al laten weten dat het een verlaging van de kredietscore overwoog. Op dat ogenblik waren politici in de VS nog volop verwikkeld in de strijd over het schuldenplafond, het maximumbedrag aan toegelaten overheidsschulden. Als dat niet tijdig zou worden opgetrokken, dreigde een van de rijkste landen ter wereld failliet te gaan. Eind mei bereikten de Democraten en Republikeinen alsnog een akkoord.Fitch betoogt dat er sprake is van “een erosie van bestuur”, als gevolg van ‘de herhaalde politieke patstellingen over de schuldenlimiet en lastminuteoplossingen”. Daarnaast verwacht het ratingbureau dat het begrotingstekort van de VS dit jaar oploopt tot 6,3 procent van het bruto binnenlands product (bbp), dat was vorig jaar 3,7 procent. De staatsschuld kan oplopen van 113 procent van het bbp dit jaar, tot meer dan 118 procent in 2025.Ratingbureaus maken een onafhankelijke inschatting van de financiële gezondheid van overheden en bedrijven die geld willen lenen, en dus van de kans dat beleggers die dat geld uitlenen, het ook zullen terugkrijgen. Ondernemingen moeten voor die analyse betalen, overheden niet. Hoe lager de rating, hoe lager de kredietwaardigheid en hoe hoger de rente die beleggers zullen eisen om geld te lenen. België heeft bij Fitch een rating van AA-.De Amerikaanse minister van Financiën Janet Yellen noemde de beslissing van Fitch “arbitrair” en “achterhaald”. “Dit verandert niet wat Amerikanen, beleggers, en mensen van over de hele wereld al weten”, zei ze, “namelijk dat onze overheidsobligaties ’s werelds veiligste en meest liquide belegging zijn, en dat de Amerikaanse economie fundamenteel sterk is.”Ook onderzoeksbureau Capital Economics vindt het een wat vreemde beslissing van Fitch. “De afwaardering komt op een moment dat de Amerikaanse economie lijkt te slagen in de schijnbaar onmogelijke truc om de inflatie terug te brengen naar het streefniveau zonder een recessie te veroorzaken”, schrijft het bureau in een notitie.Die zijn beperkt. AA+ wijst nog altijd op een heel laag risico op faillissement. De reactie op de financiële markten bleef daarom bescheiden, te meer omdat Fitch niet de eerste van de drie grote ratingbureaus is die de VS van hun hoogste kredietscore ontdoet. Dat deed Standard & Poor’s (S&P) namelijk al in 2011, toen ook al vanwege gehannes over het optrekken van het schuldenplafond. Bij Moody’s hebben de VS wel nog steeds de prestigieuze AAA-score.Een ratingverlaging hoeft niet noodzakelijk te betekenen dat beleggers het schuldpapier in kwestie in de ramsj doen. Toen S&P de rating van de VS omlaag deed, steeg de vraag van beleggers naar Amerikaanse overheidsschulden zelfs. Bij onrust gaan risicovolle beleggingen meestal in de uitverkoop, terwijl er een vlucht op gang komt naar de veiligste oorden. Dat was, en is nog altijd, bij uitstek Amerikaanse overheidsschuld. In 2011 staken de VS bovendien positief af tegen de eurozone, die toen midden in een schuldencrisis zat.Als ook Moody’s zou besluiten om de VS de allerhoogste rating te ontnemen, zullen er grotere gevolgen zijn voor de markt in Amerikaanse staatsobligaties. Fondsen met het mandaat om alleen te beleggen in effecten met een AAA-rating, zullen dat overheidspapier dan immers moeten verkopen.",2023-08-03T06:46:58+0200,NL
0,https://www.demorgen.be/snelnieuws/uitgebrand-vrachtschip-fremantle-highway-wordt-naar-haven-in-groningen-gesleept~b64a5701/,Uitgebrand vrachtschip Fremantle Highway wordt naar haven in Groningen gesleept,"Het autoschip Fremantle Highway, waarop vorige week een brand was uitgebroken, wordt naar de Eemshaven in Groningen gesleept. Op dit moment ligt het schip 16 kilometer ten noorden van de Waddeneileanden Schiermonnikoog en Ameland en het vertrek is donderdagochtend voorzien.Volgens Rijkswaterstaat (RWS) is de Groningse haven de meest geschikte plek vanwege de korte afstand (64 kilometer), de verslechterde weersomstandigheden, de aanwezige infrastructuur en de faciliteiten om het schip te bergen. “Door de sleepreis zo kort mogelijk te houden worden de risico’s beperkt.”Wanneer het schip vertrekt en aankomt is “sterk afhankelijk van weer, stroming en getij”. De situatie aan boord is stabiel, aldus RWS. Het grootste deel van het schip is geïnspecteerd en er zouden geen aanwijzingen zijn dat er nog brand is.Experts aan boord zullen tijdens de sleepreis het schip constant monitoren. De Fremantle wordt begeleid door een schip van de kustwacht en oliebestrijdingsschip Arca van Rijkswaterstaat.De brand op de Fremantle Highway brak vorige week dinsdag uit. Het schip was op weg van het Duitse Bremerhaven naar Port Said in Egypte. Aan boord zijn 3.783 auto’s, waarvan 498 elektrische wagens. Bij het incident kwam één bemanningslid om.",2023-08-03T06:42:00+0200,NL
0,https://www.demorgen.be/snelnieuws/verenigde-staten-roepen-deel-ambassadepersoneel-terug-uit-niger-coupleider-noemt-sancties-tegen-het-land-onrechtvaardig~ba413494/,"Verenigde Staten roepen deel ambassadepersoneel terug uit Niger, coupleider noemt sancties tegen het land onrechtvaardig","De Verenigde Staten roepen hun niet-essentiële personeel terug uit de ambassade van Niamey, in Niger. Dat maakte het Amerikaanse ministerie van Buitenlandse Zaken bekend, een week na de militaire staatsgreep in het Afrikaanse land. De ambassade blijft wel open.Het ministerie neemt de beslissing om het niet-essentiële ambassadepersoneel en hun gezinnen terug te halen, “uit grote voorzichtigheid”, zo luidt het. “We hebben ons reisadvies in die zin aangepast en Amerikaanse burgers geïnformeerd dat we door het verminderde personeel alleen noodhulp kunnen bieden aan Amerikaanse burgers in Niger.”De VS zeggen “diplomatiek betrokken te blijven op het hoogste niveau”. De pas aangestelde ambassadeur Kathleen FitzGibbon zal “snel” aankomen in Niamey, aldus het ministerie van Buitenlandse Zaken. Dat benadrukt dat de VS de coup in Niger afkeuren en de internationale partners steunen die ijveren voor een herstel van de grondwettelijke orde in het land.Dinsdag zei het Witte Huis nog dat er voorlopig geen direct gevaar was voor Amerikanen in Niger en dat de regering daarom nog niets aan hun aanwezigheid daar zou veranderen.Evacuatievluchten op initiatief van Frankrijk en Italië vertrokken dinsdagavond al uit Niger. Aan boord van de Italiaanse evacuatievlucht waren ook 21 Amerikanen, meldde het Italiaanse ministerie van Buitenlandse Zaken aan het Franse persbureau AFP. Ook aan boord van de Franse vluchten waren Amerikanen en ook een vijftiental Belgen.In Niger verdreef het leger vorige week woensdag de democratisch verkozen president Mohamed Bazoum van de macht. Generaal Abdourahamane Tchiani herhaalde woensdag dat die demarche nodig was gezien de verslechtering van de veiligheid in Niger, dat te maken heeft met jihadistisch geweld.De zelfverklaarde nieuwe leider van Niger stelde woensdag dat Frankrijk geen reden had zijn burgers op te halen uit het land. De Fransen in Niger hadden niets te vrezen, zo verklaarde Tchiani.Nigeria heeft intussen laten weten dat het is gestopt met het leveren van stroom aan buurland Niger. Dat zei het Nigerese transmissiebedrijf Nigelec woendag lokale tijd.Volgens Nigelec schortte Nigeria - de grootste economie van Afrika - de levering van elektriciteit dinsdag op. Het buurland voert zo ook economisch de druk op Niger op.Nigeria is lid van de Economische Gemeenschap van West-Afrikaanse Staten (Ecowas), die de coup in Niger streng heeft veroordeeld. De organisatie riep de putschisten zondag al op om de grondwettelijke orde te herstellen en Bazoum weer in zijn ambt te herstellen, en gaf ze daarvoor een week de tijd. De statengemeenschap sloot niet uit over te zullen gaan tot geweld.Woensdag begonnen de stafchefs van het leger van de Ecowas-landen aan een driedaags overleg over de situatie in Niger.Generaal Abdourahamane Tchiani, de zelfverklaarde nieuwe leider van Niger, heeft de sancties die de Ecowas-landen hebben ingesteld, “onrechtvaardig” genoemd. Dat deed hij woensdagavond tijdens een televisietoespraak.De militaire junta in Niger “verwerpt de sancties en weigert toe te geven aan eender welke dreiging”, aldus Tchiani. “We wijzen elke inmenging in binnenlandse aangelegenheden van Niger af.”Volgens Tchiani zijn de sancties “cynisch en onrechtvaardig” en zijn ze erop gericht om het leger en de bevolking van Niger te “vernederen”. Het doel van Ecowas is “de situatie onhoudbaar en het land onbestuurbaar te maken”, zei hij voorts. “Nergens in deze minachtende en oorlogszuchtige houding hebben de Ecowas-leiders rekening gehouden met de soevereiniteit van ons land.”",2023-08-03T06:23:00+0200,NL
0,https://www.demorgen.be/snelnieuws/transportsector-wil-opsplitsing-bpost-in-private-en-publieke-speler~bd2ce301c/,Transportsector wil opsplitsing bpost in private en publieke speler,"UPTR, de organisatie die de belangen van bedrijven in de transport- en logistieke sector behartigt, pleit voor de opsplitsing van bpost. Het postbedrijf zou moeten vervellen tot een publieke entiteit voor de universele dienstverlening, terwijl de logistieke en pakjesleveringsdiensten als een private speler verder zou moeten gaan. Dat bericht L’Echo vandaag.De sectorfederatie is vooral bezorgd om de plannen van bevoegd minister Petra De Sutter om een wettelijk minimumloon in te voeren voor pakketbezorgers. Dat zou volgens UPTR een duidelijk voordeel opleveren voor bpost.“Bpost betaalt lagere salarissen dan privébedrijven. De groep heeft een concurrentieel voordeel dat nog versterkt zou worden als het principe van een minimumloon in wet zou worden omgezet”, zegt secretaris-generaal van UPTR, Michaël Reul.Aangezien bpost ook andere voordelen geniet, zoals een btw-vrijstelling, zou de opsplitsing van de activiteiten en een privatisering van de ‘pakjestak’ een gelijker speelveld kunnen creëren, luidt het.",2023-08-03T05:37:00+0200,NL
0,https://www.demorgen.be/snelnieuws/nieuwkomers-zonder-diploma-moeten-voortaan-opleiding-voor-knelpuntberoep-volgen~b4417138/,Nieuwkomers zonder diploma moeten voortaan opleiding voor knelpuntberoep volgen,"Nieuwkomers zonder middelbaar diploma zullen voortaan een verplichte opleiding voor een knelpuntberoep moeten volgen. De Vlaamse regering heeft daarvoor het licht op groen gezet, zo staat vandaag in de kranten van Mediahuis.Het gaat om een voorstel van minister van Samenleven Bart Somers (Open Vld). Hij wil dat laaggeschoolde nieuwkomers aan de slag gaan als bijvoorbeeld vrachtwagenchauffeur, verpleegkundige of kinderoppas. Via opleidingen op de werkvloer moeten ze het vak leren. “Het is een soort van leerjobs”, zo zegt Somers onder andere in Het Nieuwsblad. “Je werkt, wordt betaald en verwerft ondertussen beroepscompetenties.”De leerjob voor laaggeschoolde nieuwkomers zal deel uitmaken van het inburgeringstraject. Daarin zitten nu al Nederlandse lessen, maatschappelijke oriëntatie, een verplichte inschrijving bij arbeidsbemiddelaar VDAB en het buddytraject. “Het is dus een verplichting”, zegt Somers. “Als een nieuwkomer na dat traject toch thuis wil blijven, dan kan dat op eigen kosten. Maar zo helpen we hen wel sneller op eigen benen te staan.”Volgens de jongste cijfers heeft 35 procent van de nieuwkomers geen diploma secundair onderwijs op zak. Vlaanderen slaagt er moeilijk in hen aan de slag te krijgen. Vandaag is slechts 17 procent van de laaggeschoolde vrouwen na twee jaar aan het werk. Voor de mannen ligt dat cijfer op 36 procent.",2023-08-03T04:53:00+0200,NL
0,https://www.demorgen.be/snelnieuws/steeds-meer-vlaamse-moeders-kiezen-om-met-borstvoeding-te-starten~b0348270/,Steeds meer Vlaamse moeders kiezen om met borstvoeding te starten,"Steeds meer kersverse moeders kiezen ervoor om hun baby tijdens de eerste 24 uur borstvoeding te geven. Dat blijkt uit nieuwe cijfers van het agentschap Opgroeien. In 2022 ging het om ruim 82 procent van de pas bevallen vrouwen in Vlaanderen.Het cijfer zit al jaren in een licht stijgende lijn. In 2021 ging het bijvoorbeeld om 81,6 procent van de moeders, in 2020 om 81,5 procent. In 2014 startte maar een dikke 76 procent van de pas bevallen vrouwen borstvoeding op.Het agentschap Opgroeien is tevreden met die toename, zegt woordvoerder Niels Heselmans. De eerste 24 uur in het leven van een kind noemt hij “cruciaal”. “Met borstvoeding geef je een kind de beste start. Die eerste moedermelk bevat veel eiwitten, vitamines en mineralen en zit barstensvol stoffen die je kind beschermen tegen infecties en die het eigen afweersysteem stimuleren”, licht Heselmans toe.Opgroeien ziet de borstvoeding wel afnemen naarmate de baby’s ouder worden. Op dag zes krijgt bijvoorbeeld nog maar 77,1 procent van hen volledig of aanvullende borstvoeding. Wanneer vrouwen weer aan het werk gaan, drie tot zes maanden na de geboorte, is dat nog 35 procent. Dat cijfer ligt bovendien iets lager dan in 2020, al was dat een coronajaar.Borstvoeding geven en werken is niet evident, maar kolven kan een oplossing bieden. Kind en Gezin lanceert nu onder de noemer #kolfgolf een campagne waarin aan moeders wordt gevraagd om hun kolfverhalen te delen op sociale media. “Zo willen we goede voorbeelden tonen om de overstap voor prille moeders naar het werkende leven vlotter te laten verlopen”, klinkt het.",2023-08-03T04:32:00+0200,NL
0,https://www.demorgen.be/sport/wk-voetbal-revelatie-zuid-afrika-in-achtste-finale-tegen-nederland~b41cd4e2/,WK voetbal: revelatie Zuid-Afrika in achtste finale tegen Nederland,"Zuid-Afrika heeft zich in groep G naast Zweden met een historische kwalificatie verzekerd van een plaats in de achtste finales van het WK vrouwenvoetbal in Australië en Nieuw-Zeeland.Zweden, dat voordien al zeker was van een plaats in de volgende ronde, haalde het in Hamilton tegen Argentinië met 2-0. Blomqvist (66.) en Rubensson (90.) op strafschop scoorden de Scandinavische goals.Zuid-Afrika versloeg Italië in Wellington na een spektakelstuk met 3-2.In de stand kroont Zweden zich tot groepswinnaar met het perfecte rapport van negen punten uit drie duels. Zuid-Afrika (4 punten) stoot als tweede door, voor pineut Italië (3 punten) en Argentinië (1 punt).De winst tegen Italië was voor de Zuid-Afrikaanse vrouwen, die bij hun eerste WK-deelname in 2019 hun drie groepsduels verloren, hun eerste WK-zege ooit. Ook de plaats in de achtste finales is een primeur.Groep G kruist in de achtste finales met groep E. Daarin kroonde Nederland zich ietwat verrassend voor de Verenigde Staten, de topfavorieten op eindwinst, tot groepswinnaar.",2023-08-03T03:00:49+0200,NL
0,https://www.demorgen.be/sport/gianluigi-buffon-45-zet-punt-achter-zijn-carriere~b0e5070b/,Gianluigi Buffon (45) zet punt achter zijn carrière,"Gianluigi Buffon heeft op 45-jarige leeftijd via sociale media laten weten dat hij op voetbalpensioen gaat. ‘Dat was het mensen! Jullie gaven mij alles. Ik gaf jullie alles. We deden het samen’, luidde het in zijn afscheidsboodschap op X.Het Italiaanse sluitstuk kan terugblikken op een rijkgevulde carrière. Voor Parma debuteerde Buffon in 1995 op 17-jarige leeftijd in de Serie A. Hij won met de club de UEFA Cup, de beker van Italië en de Italiaanse supercup in 1999. In 2001 trok hij naar Juventus, waar hij uitgroeide tot een monument. Hij werd in Turijn tien keer Italiaans kampioen en nog eens vijf keer Italiaans bekerwinnaar. Daarnaast plaatste hij er ook zes nationale supercups in de prijzenkast.Na een seizoen bij Paris Saint-Germain (2018-19) keerde hij met de Franse landstitel op zak terug naar de Oude Dame. Met 658 wedstrijden op de teller is hij de recordhouder in de Serie A.Verder schopte hij het met 176 caps tot recordinternational van de Italiaanse nationale ploeg. In 2006 kroonde hij zich op het WK in Duitsland tot wereldkampioen met de Squadra Azzurra door in de finale Frankrijk te verslaan na penalty’s. In 2012 volgde nog een verloren EK-finale tegen Spanje.Op persoonlijk vlak verzamelde hij negen nominaties voor de Gouden Bal, de jaarlijkse verkiezing voor de beste speler in een Europese clubcompetitie. Hij eindigde tweede in 2006 en vierde in 2017, het jaar waarin hij zich op 39-jarige leeftijd opwierp tot oudste speler in de geschiedenis om een Champions League-finale af te werken.",2023-08-03T03:00:49+0200,NL
0,https://www.demorgen.be/sport/nafi-thiam-twijfelt-over-wk-in-boedapest~b8654a67/,Nafi Thiam twijfelt over WK in Boedapest,"Nafi Thiam twijfelt of ze wel zal deelnemen aan het WK atletiek in Boedapest. De tweevoudige olympische kampioene heeft haar deelname nog niet bevestigd aan Belgian Athletics, zo liet de atletiekbond weten aan Belga.De achillespezen spelen Thiam al een tijdje parten. Ze sprak er in juni al over en in juli moest ze de Diamond League meetings van Monaco en Londen overslaan. Op het BK atletiek vertrok ze na de reeksen van de 100 meter horden naar huis zonder de finale te lopen en zonder de pers te woord te staan. Le Soir schreef eerder al dat er in het kamp Thiam twijfels zijn over WK-deelname, en nu bevestigt Belgian Athletics dus dat er nog geen beslissing is genomen over Boedapest. Wanneer die beslissing dan wel wordt genomen, is niet duidelijk.Thiam heeft in Boedapest haar titel van vorig jaar in Eugene te verdedigen. Ook in 2017 in Londen werd ze al eens wereldkampioen, dus zou hetin Boedapest haar derde wereldtitel kunnen worden.",2023-08-03T03:00:49+0200,NL
0,https://www.demorgen.be/sport/het-wk-parcours-doorgelicht-chaotische-omloop-biedt-kansen-voor-evenepoel-en-van-aert~b203e67b/,Het WK-parcours doorgelicht: chaotische omloop biedt kansen voor Evenepoel en Van Aert,"‘Very british’, dat WK-parcours in Glasgow. En toch ook ‘very belgian’. Verraderlijk, attractief, technisch, slopend, potentieel nerveus en chaotisch. Dit moet de Belgische speerpunten Remco Evenepoel en Wout van Aert wel liggen.Het startschot van het 90ste WK bij de Elite Mannen (271,1 km, het langste sinds Firenze 2013) weerklinkt zondag om 10 uur Belgische tijd - één uur vroeger in Schotland - in Edinburgh, aan het Holyrood Park tussen het Schots parlement en Holyroodhouse Palace.Na een lokaal défilé van 4,5 kilometer gaat het rustig richting Queensferry Crossing, een 2,7 kilometer lange verbindingsbrug over de Firth of Forth (estuarium waar de Noordzee overgaat in de rivier Forth) tussen Edinburgh en Fife.Dit is het moment voor wie mee wil in de vlucht van de dag. Want het parcours blijft een tijdlang aan de noordkant van de trechtermonding door de Lowlands glooien, zonder spectaculaire hindernissen. Met andere woorden: het gat op een wellicht nog sluimerend peloton is zo geslagen. Pas na een kilometer of vijftig wordt via de Clackmannanshire Bridge het water opnieuw overgestoken en dient het iets venijniger tweede deel van de aanloopfase zich aan.De weidse, idyllische landschappen, bezaaid met strobalen en grazende koeien, paarden, schapen en geiten rond het parcours vormen levende toeristische reclame voor Schotland. Gisteren weliswaar gehuld in grijze mistflarden en een grauw, druilerig wolkendek, wat het geheel een wat mistroostige aanblik schonk. Na bijna 70 kilometer gaat de weg een eerste keer echt hellen, al stellen de 4,4 kilometer aan gemiddeld 3,4% weinig voor.Net voorbij Fintry doemt Crow Road op, met z’n 5,8 kilometer aan gemiddeld 4% en piekjes tot 9% met voorsprong de langste klim op het traject. Zo komen we al snel aan 1.640 van de in totaal 3.570 hoogtemeters. Maar ook hier: peanuts voor ervaren, doorwinterde profs, zeker op het vlotbollende en op sommige plaatsen hernieuwde asfalt.Eén mogelijke invloedsfactor, ziet bondscoach Sven Vanthourenhout: “In de talrijke open vlaktes kan de wind een rol spelen en impact hebben op de grootte van de groep waarmee de lokale ronden worden aangesneden.” Wij voelden hem op verkenning alvast stevig blazen.Aan de kruising van Byres Road en Great George Street, na 119,8 kilometer, gaat de aanloop in lijn naadloos over in het ultratechnische stadscircuit: 14,3 kilometer lang, tien keer te ronden waarbij elke lus een hoogteverschil van 193 meter overwint. De passages door het Kelvingrove Park zijn opvallend smal. Development Coach Serge Pauwels had het bij de verkenning, begin mei, over “een geasfalteerd veldritparcours”.Door de area’s Hillhead, Woodlands en Garnethill heen leidt het parcours naar het commerciële hart en meest bruisende deel van de stad, waar het festival aan bochten - officieel 42, maar wij telden er een vijftigtal - zijn hoogtepunt bereikt. “Tien keer erger dan in Leuven 2021"", volgens Lotte Kopecky.Als de term ‘rollercoaster’ ergens terecht van toepassing is, dan hier. De heuvels zijn nooit meer dan een paar honderd meter lang en nooit heel steil, maar de aaneenschakeling kan voor chaos, nervositeit en ellende zorgen. Vanthourenhout: “Positionering wordt uiterst belangrijk.”Op een zucht van de finish: dé scherprechter in deze doldwaze finale. Vanop George Street draait de weg plots haaks naar rechts en is het best even schrikken. Montrose Street is amper 200 meter lang. Maar wel met een stijgingspercentage van 13%, zo vermeldt een bord aan de voet. Het roadbook houdt het op gemiddeld 7,7% en maximum 11,7%. Eens boven rest nog 1,5 kilometer tot de streep.Dit zijn cijfers waar Remco Evenepoel en Wout van Aert het toch aangenaam warm van krijgen. Vraag is of de helling lang en lastig genoeg zal zijn om met een allesbeslissende aanval in de laatste ronde het verschil te kunnen maken. Moeten ze hun bom niet wat vroeger droppen? Zodat de lijken, die er volgens Vanthourenhout absoluut zullen zijn eenmaal de 200 kilometergrens gesloopt, alvast uit de kast vallen. En de finale enkel nog met het kruim wordt betwist.In de ultieme slotfase schuilen er echter nog een paar giftige addertjes onder het gras. Namelijk vier bochten, waaronder twee chicanes. Zwaar afremmen is voor renners met regenboogambitie in die fase geen optie meer, het wordt op volle snelheid knallen tot de streep. Vooral de curve op het eind van de dalende North Hanover Street, aan de overzijde van de aankomststrook, oogt link.Zeker bij een nat wegdek - de voorspellingen variëren voorlopig tussen 40% en 80% regenkans - is het risico op een late schuiver reëel. De laatste 400 meter dwarsen nog even de afgesloten winkelpromenade Buchanan Street maar lopen voorts kaarsrecht tot George Square, het belangrijkste openbare plein van Glasgow.Is een groepssprint mogelijk? Sorry, Jasper Philipsen. Dat is geen optie op deze omloop, die nul controle en organisatie duldt. Het wordt proberen overleven voor de viervoudige ritwinnaar en groene trui van de Tour, waartoe hij zeker in staat moet worden geacht.Glasgow 2023 heeft in de eerste plaats een bepaald voorjaarsklassiekergehalte. Weliswaar met een atypisch slot, dat misschien nog meest aanleunt bij een zwakke versie van de Amstel Gold Race. En dus denken we toch vooral aan de explosiviteit en offensieve trefkracht van Van Aert en Evenepoel.“Sterke ploeg hebben jullie”, merkte een Nederlands-Limburgse WK-medewerker in het mediacentrum op. “Maar gaan ze zichzelf en elkaar niet in de voet schieten?” We mogen hopen van niet. JDK",2023-08-03T03:00:49+0200,NL
0,https://www.demorgen.be/podcasts/film-fest-gent-wordt-50-deze-podcast-gidst-u-door-een-halve-eeuw-geschiedenis-van-een-uniek-festival~b8ae7720/,Film Fest Gent wordt 50: deze podcast gidst u door een halve eeuw geschiedenis van een uniek festival,"Film Fest Gent blaast dit jaar 50 kaarsjes uit. In de podcastreeks ‘Sunset Confessions’ gidst filmkenner Ben Van Alboom je door een halve eeuw Gentse filmfestivalgeschiedenis - van de avontuurlijke beginjaren tot nu. Beluister de vijfdelige reeks vanaf half augustus via De Morgen.Vijftig jaar Film Fest Gent levert niet enkel een unieke filmcollectie op, maar ook een verzameling goeie verhalen. Ben Van Alboom gaat op zoek naar iedereen die mee Film Fest Gent-geschiedenis geschreven heeft: van zij die erbij waren in het begin tot zij die onmisbaar geworden zijn de laatste jaren. Onder meer filmjournalisten Roel Van Bambost en Patrick Duynslaegher, regisseurs Lukas Dhont en Stijn Coninx, actrice Natali Broods en historica Lies Van de Vijver schetsen mee aan dit wondermooie portret.Sunset Confessions is een podcast van Film Fest Gent in samenwerking met De Morgen. Vanaf half augustus te beluisteren via de website en app van De Morgen.",2023-08-03T03:00:49+0200,NL
0,https://www.demorgen.be/beter-leven/hoe-komt-het-dat-we-deze-zomer-minder-muggen-en-wespen-zien~b91c649a/,Hoe komt het dat we deze zomer minder muggen en wespen zien?,"Door eerst een kurkdroge junimaand en daarna een natte, winderige juli zoemen er deze zomer gevoelig minder muggen door de lucht. Ook wespen zullen ons dit jaar veel minder ‘lastigvallen’ dan anders.Er zijn opvallend minder muggen dan de voorbije zomer en dat hebben we te danken aan de kurkdroge junimaand. “Muggen hebben echt wel een aantal weken stilstaand water nodig om larven zich te laten ontwikkelen”, zegt entomoloog Peter Berx. “Door de hittegolf in juni droogden veel plassen op. Natuurlijk niet de vijvers en grotere waterpartijen, maar muggen houden zich vooral op in regentonnen, waterresten in verstopte dakgoten, emmers, schoteltjes onder de bloempotten en dat soort microvijvertjes. Die waren er dus in juni niet meer en daardoor is de muggenpopulatie deze zomer niet echt op toerental gekomen.”Water genoeg sinds juli, maar de vele regenbuien spoelen de muggenlarven niet zelden gewoon weg. “Warm en vochtig was de voorbije weken ideaal voor muggen, maar het regende en waaide gewoon te veel. Door de sterke wind konden muggen ook veel minder goed rondvliegen dan anders, want de beestjes wegen amper wat.”“Als je in het begin van de zomer een grote populatie hebt, kunnen ze zich nog flink vermeerderen”, zegt Berx. “Nu is de basis om voort te planten veel kleiner.”Bij het Koninklijk Belgisch Instituut voor Natuurwetenschappen houden ze data bij over muggen. “Maar de totale populatie in een land is niet te tellen”, zegt Wouter De Koninck. “In gunstige omstandigheden leeft een vrouwelijke mug maar een paar weken: twee bloedmaaltijden en twee keer eitjes leggen en dan is het gedaan.”Hij wijst wel op het belang van muggen. “Ze zijn niet populair bij de mens, maar de insecten en hun larven zijn een heel belangrijke schakel in ons ecosysteem. Ze zijn voeding voor heel wat andere insecten, kleine zoogdieren en vissen.”In Nederland wijt muggenprofessor Bart Knols daarom de terugval in de wespenpopulatie ook aan het feit dat er minder muggen zijn: minder voedsel dus voor de wespen en dat zorgt voor een watervaleffect. “Het zal wel een van de verklaringen zijn, maar zeker niet de hoofdoorzaak”, zegt Peter Berx. “Wespen zijn generalisten en die eten veel meer dan muggen. Dat er veel minder wespen zijn dan vorige zomers komt doordat het koude voorjaar hun ontwikkeling vertraagde. De koninginnen komen in het voorjaar uit hun winterslaap om een kolonie te stichten en als het dan een wat langere periode koud en nat is, duurt dat proces veel langer omdat ze minder goed kunnen foerageren in de regen.”",2023-08-03T03:00:49+0200,NL
0,https://www.demorgen.be/meningen/een-open-blik-behouden-blijkt-moeilijk-met-roesmiddelen-in-het-spel~b1dae87a/,Een open blik behouden blijkt moeilijk met roesmiddelen in het spel,"Jana Antonissen is columnist.Onlangs stond ik in een nachtclub voor de wc aan te schuiven toen een uit de kluiten gewassen kerel me aantikte.Of ik wat Miauw Miauw op zak had?De straatnaam voor designerdrug mefedron; een vervanger voor xtc die je als zogenaamde research chemical makkelijk online koopt.Ik bood hem in de plaats een slok wodka-soda aan.Hij bedankte vriendelijk doch beteuterd.“Mefi is mijn lievelings”, zuchtte de man. “Het werkt als vergrootglas: wat ik aantrekkelijk vind, wordt nog aantrekkelijker.”“Je zou ook kunnen zeggen dat het tunnelvisie geeft”, vervolgde hij terwijl hij me strak aankeek. “Met mefi zie ik helemaal geen vrouwen meer.”Drugs waren weer volop in het nieuws. Het gevaar van nieuwe synthetische stoffen en de Tomorrowland-doden riepen de gekende, maar nog steeds weinig gehoor vindende vraag op of ons drugsbeleid niet eens anders moet.Een open blik behouden blijkt moeilijk met roesmiddelen in het spel.Maar tunnelvisies – dat weet eigenlijk iedereen – geven vroeg of laat miserie.",2023-08-03T03:00:49+0200,NL
0,https://www.demorgen.be/nieuws/catch-fetiche-een-combinatie-van-wwe-magie-en-hulk-hogan~b7e97dc8/,"‘Catch fétiche’: een combinatie van WWE, magie en Hulk Hogan","‘Voodooworstelen’, dat is de vrije vertaling die Engelstaligen geven aan catch fétiche. Het is een in de Democratische Republiek Congo populaire sport die het midden houdt tussen het Amerikaanse WWE-worstelen en traditionele magie. Die combinatie van geweld, toneel en geloof is behoorlijk vreemd voor buitenstaanders, maar weet honderden en honderden Congolezen te begeesteren. Zeker in de hoofdstad Kinshasa heeft elke wijk zijn eigen worstelaar die aanbeden wordt. De eerste grote catch fétiche-ster was Edingwe Moto, algemeen erkend als grondlegger van de sport. De vonk die hem ertoe aanzette om te beginnen worstelen? De bekende Amerikaanse worstelaar Hulk Hogan zien op de televisie in de jaren 80.",2023-08-03T03:00:49+0200,NL
0,https://www.demorgen.be/nieuws/europese-landen-beginnen-met-evacuatie-van-hun-burgers-uit-niger-vijftien-belgen-overgevlogen~b2c29d1d/,"Europese landen beginnen met evacuatie van hun burgers uit Niger, vijftien Belgen overgevlogen","Europese landen zijn begonnen met het evacueren van hun landgenoten uit Niger, een week na de militaire coup. Drie militaire vluchten van Frankrijk en Italië brachten dinsdag 360 burgers uit diverse landen naar Parijs en Rome.De komende dagen zullen nog meer evacuaties plaatsvinden, onder andere uitgevoerd door Spanje. Op de luchthaven van de Nigerese hoofdstad Niamey hebben zich woensdag honderden burgers uit voornamelijk westerse landen verzameld om in veiligheid te worden gebracht.De operatie van Franse en Italiaanse militairen werd in gang gezet terwijl de dreiging toenam van een militaire interventie door Afrikaanse landen. Die landen hopen met een interventie een einde te maken aan de staatsgreep. De ministers van Defensie van Ecowas, een samenwerkingsverband van West-Afrikaanse landen, komen woensdag bijeen in Nigeria om de situatie in Niger te bespreken.De groep landen dreigde zondag met militaire actie als de afgezette president Mohamed Bazoum niet wordt vrijgelaten en in zijn functie wordt hersteld. De coupplegers weten echter nog van geen wijken. Bazoum, die maandag in zijn paleis bezoek kreeg van de president van Tsjaad, werd dinsdag een hart onder de riem gestoken door de Amerikaanse minister van Buitenlandse Zaken Antony Blinken.In Parijs landden twee toestellen met in totaal 262 passagiers, voornamelijk Fransen. Aan boord waren ook burgers uit België, Portugal, Libanon, Ethiopië en Niger. De Belgische minister van Buitenlandse Zaken Hadja Lahbib (MR) sprak haar ‘grote dank’ uit voor de evacuatie door Frankrijk van vijftien landgenoten. “De veiligheid van onze landgenoten is onze grootste bekommernis”, aldus Lahbib op Twitter.Met een Italiaans militair vliegtuig werden 99 burgers naar Rome gevlogen. Onder hen waren ook Amerikanen en andere buitenlanders. Frankrijk wilde afgelopen nacht met een derde vlucht nog meer burgers uit diverse landen in veiligheid brengen, maar deze werd geannuleerd. Verwacht wordt dat zij woensdag alsnog worden geëvacueerd. Frankrijk heeft troepen gelegerd in Niger, een voormalige Franse kolonie, die onder andere helpen bij de strijd tegen islamitische militanten gelieerd aan IS en Al Qaida.Meer buitenlanders zullen Niger de komende dagen proberen te verlaten, nu de militaire machthebbers de grenzen en het luchtverkeer met vijf omliggende landen weer hebben geopend. De junta besloot hier dinsdag toe. De grenzen zijn open naar de buurlanden Tsjaad, Algerije, Mali, Burkina Faso en Libië. Van deze landen steunen de militaire machthebbers in Burkina Faso en Mali openlijk de nieuwe machthebbers in Niger.Beide landen, evenals Guinee, hebben Frankrijk en Ecowas gewaarschuwd niet militair in te grijpen. Volgens Burkina Faso en Mali zal een militaire interventie neerkomen op een ‘oorlogsverklaring’. “Als iemand Niger durft binnen te vallen vanwege de militaire machtsovername, zullen we hen de oorlog verklaren en ons leger sturen om het land te verdedigen”, waarschuwde de militaire leider van Guinee, kolonel Mamady Doumbouya.Het zal echter moeten blijken of deze drie landen écht bereid zijn om de junta militair te hulp te komen als de Ecowas-landen met een interventiemacht zouden proberen Bazoum weer aan de macht te helpen. Het afgezette staatshoofd is door militairen van zijn presidentiële garde onder huisarrest geplaatst in het paleis.De Franse regering wilde dinsdag bevestigen noch ontkennen dat het toestemming van Bazoums regering had gekregen om de president te bevrijden. Frankrijk ging de afgelopen decennia over tot diverse militaire interventies in voormalige Afrikaanse koloniën. Als onderhandelingen tot niets leiden, zou Parijs deze klus mogelijk willen overlaten aan de Ecowas-landen. Zo kan Frankrijk de indruk vermijden dat het zich weer als een kolonisator gedraagt.Frankrijk moet ook rekening houden met anti-Franse sentimenten onder de bevolking van Niger, Mali en Burkina Faso. Zondag liep een demonstratie in Niamey, bedoeld als steunbetuiging aan de coupplegers, uit de hand toen de Franse ambassade werd aangevallen. Sinds de staatsgreep wordt tijdens demonstraties uitbundig met Russische vlaggen gezwaaid. De militaire autoriteiten in Burkina Faso en Mali hebben de banden aangeknoopt met Moskou en het Russische huurlingenleger Wagner.",2023-08-03T03:00:49+0200,NL
0,https://www.demorgen.be/nieuws/nooit-eerder-zoveel-vlamingen-met-twee-jobs-uiteraard-is-het-leuk-dat-dat-loon-niet-belast-wordt~b9b93c09/,Nooit eerder zoveel Vlamingen met twee jobs: ‘Uiteraard is het leuk dat dat loon niet belast wordt’,"Een recordaantal Vlamingen heeft een tweede baan: met 177.000 zijn ze inmiddels. Voor het extra geld, als welkome afwisseling, of gewoon om bezig te blijven. Drie noeste werkers vertellen waarom ze met één baan niet genoeg hebben.Je zou denken dat je na een hele dag op peuters letten in de crèche nog nét genoeg energie hebt om ’s avonds in de zetel te ploffen. Toch combineert Sander al tweeënhalf jaar zijn job als kinderbegeleider met een bijbaan in de horeca. Twee avonden per week staat hij in de keuken van een Gents restaurant.“Ik ben er beland omdat mijn voormalige huisgenoot daar werkte"", zegt Sander. “Het is nog altijd erg boeiend. Inmiddels ken ik het ander personeel en de baas goed. Als ik vrijdagavond in de keuken meedraai, gaan we erna vaak nog samen de stad in.”Bijbaantjes zijn in trek, blijkt uit cijfers die Vlaams Parlementslid Axel Ronse (N-VA) opvroeg bij Vlaams minister van Werk Jo Brouns (cd&v), waarover de kranten van Mediahuis berichtten. In de eerste drie maanden van het jaar hadden 177.000 Vlamingen een tweede job. Het wordt dan ook aangemoedigd door de regering. Wie bijvoorbeeld een flexi-job heeft bij de bakker, de cultuursector of de keuken van een restaurant, moet geen belastingen of sociale zekerheidsbijdragen betalen op dat loon.Dat maakt het voor heel wat mensen financieel interessant om er iets bij te doen. “Het financiële speelt zeker mee”, zegt Sander. “Ik heb een huis gekocht dat ik nu volledig aan het verbouwen ben. Dat wekelijks extraatje komt van pas.”Maar hij vindt er ook plezier in, geeft hij aan. “Ik zou het niet volhouden als ik de job niet graag deed. Koken is altijd een interesse geweest: ik heb nog een koksopleiding gevolgd in avondonderwijs. Dat ik door mijn bijbaan nog beter leer koken, maakt het alleen maar interessanter.”“Mensen zeggen me weleens: jij bent zoveel bezig met werken. Maar ik vind het prima zo. Ik ben jong en heb het gevoel dat ik het nu moet doen. En ik ben nu eenmaal graag druk bezig.” (lacht)De 27-jarige Annelies heeft een vaste job als logopedist in een dagcentrum voor kinderen met een mentale beperking. Daarnaast richtte ze een jaar geleden haar eigen logopedistenpraktijk op. “Dat is altijd een droom geweest, en voor mij is het een ideale combinatie. ’s Avonds heb ik na mijn gewone werk nog enkele afspraken, en ook woensdagnamiddag en zaterdagvoormiddag zit ik in mijn praktijk. Ik zie dat als de ideale manier om mijn kennis over logopedie te verbreden. Dingen die ik in mijn praktijk leer, kan ik meenemen naar het dagcentrum, en omgekeerd.”Uit gegevens van Statbel blijkt dat het grootste deel van de tweede jobs als zelfstandige wordt uitgevoerd – 63,7 procent om precies te zijn. De populairste sectoren daarvoor zijn de gezondheidszorg, maatschappelijke dienstverlening, het onderwijs en de groot- en kleinhandel.Voor Annelies blijft het overigens niet bij twee jobs. Sinds een vriendin van haar een koffiebar in Duffel opende, helpt ze daar mee op zondag. “Plezant, die afwisseling. Ik geniet van het sociaal contact met klanten, en het is natuurlijk een gelegenheid om met mijn vriendin wekelijks bij te praten.”Het betekent wel dat ze alleen weekavonden en zaterdagnamiddag vrij heeft. “Maar mijn work-lifebalans is nog altijd op orde”, vindt ze. “Ik probeer erover te waken dat ik nooit te lang werk, zodat ik ’s avonds nog kan afspreken. En ik heb de luxe dat ik kan kiezen wanneer ik in mijn eigen praktijk of in de koffiebar werk. Dus ja, ik kan nog steeds weekendjes plannen. Ik zie mijn vrienden nog genoeg, anders zouden ze het wel zeggen.” (lacht)“Zolang mijn lessenrooster dat toelaat, blijf ik wellicht deze bijbaan doen"", zegt Vincent. “Ik doe het graag, en het is een voordeel dat dat loon niet belast wordt. Die paar honderd euro per maand komt van pas voor werken in het huis of bepaalde extraatjes met het gezin. Eens je die extra inkomsten hebt, is het moeilijk om daar weer afstand van te nemen.”Vincent werkt al drie jaar als leerkracht Engels en lichamelijke opvoeding op een middelbare school. Tijdens vrije lesuren en op woensdagnamiddag staat hij in het magazijn van de Supra Bazar. Een job die hij vond via zijn vrouw, die in een interimkantoor werkt. “Ik zou het niet doen als ik daarvoor mijn kinderen naar de opvang mocht brengen. Maar aangezien mijn ouders op pensioen zijn, wilden ze zelf graag meer tijd met de kinderen doorbrengen. Dat kwam goed uit.”Het contrast tussen voor de klas staan en klanten helpen in een winkelketen vindt hij een meerwaarde. “In het magazijn kom je echt onder de mensen. En dan word ik eens door volwassenen omringd. Hoewel: in de schoolvakanties werken hier vaak leerlingen van mijn school op als jobstudent. De school is dus nooit ver weg.” (lacht)Vincent kan beide jobs combineren zonder avond- of weekendwerk te doen. Een must. “Ik wil naast mijn werk voldoende tijd overhouden voor mijn hobby’s, en om taxi te spelen voor mijn kinderen. Die tijd wil ik echt niet spenderen aan een extra job in het weekend.”",2023-08-03T03:00:48+0200,NL
0,https://www.demorgen.be/nieuws/de-politieke-zenuwachtigheid-rond-ineos-gaat-om-veel-meer-dan-een-ethaankraker~b3404302/,De politieke zenuwachtigheid rond Ineos gaat om veel meer dan één ethaankraker,"De Vlaamse regering plooit zich dubbel om Project One, de ethaankraker van chemiereus Ineos, alsnog uit het slop te trekken. Volgens Groen gaat de regering plat op de buik voor een rijke Brit. Maar volgens de regering gaat met het project een economisch belang gepaard gaat dat Ineos flink overstijgt.Een staatswaarborg van een half miljard euro, regeringsleiders en topministers die zich van hun vakantie haasten om op de koffie te komen. Het is niet iedereen gegeven, maar dus wel Jim Ratcliffe, de schatrijke topman van chemiereus Ineos. Ratcliffe wilde duidelijkheid over de toekomst van zijn bedrijf in de haven van Antwerpen, na de misgelopen vergunning voor Project One.Project One gaat in hoofdzaak om een gloednieuwe ethaankraker die Ineos wil neerpoten in de Antwerpse haven. Die kraker moet ethaan omzetten in ethyleen voor verdere verwerking in allerlei plastictoepassingen. Maar volgens de Raad voor Vergunningsbetwistingen is er te weinig zekerheid over de stikstofuitstoot van de kraker, en de impact op nabijgelegen natuurgebied.Duidelijkheid kreeg Ratcliffe tijdens zijn toponderhoud niet, maar wel de toezegging dat de overheid absoluut het project wil laten slagen. De bankgaranties ter waarde van 500 miljoen euro worden versneld ingezet, en de Vlaamse regering – of toch een deel ervan – schakelde een versnelling hoger om een stikstofdecreet goedgekeurd te krijgen.Het valt moeilijk te ontkennen: als Project One in de problemen komt, plooit het Vlaamse beleid zich dubbel. Groen vindt het een ware schande. Boeren en Vlaamse bedrijven verkeren al zo lang in onzekerheid door het stikstofprobleem, klinkt het bij de oppositiepartij – maar als een rijke Brit met de vingers knipt kan opeens veel meer.Wat heeft Ineos dan dat een ander niet heeft? Het korte antwoord: diepe, diepe zakken. Het conglomeraat draait een jaarlijkse omzet van zo’n 60 miljard euro. En voor Project One trekt het ook een aanzienlijk bedrag uit. Ineos maakt zich sterk dat er al een miljard euro ingepompt werd, maar in totaal gaat het om een investering van zo’n 4 miljard euro waarmee in de toekomst 450 jobs gecreëerd worden in Antwerpen. Dixit Ineos, weliswaar.Maar de politieke zenuwachtigheid gaat om veel meer dan één ethaankraker. Met het slagen van Project One is volgens de Vlaamse regering een enorm economisch belang gemoeid. De Antwerpse haven is de belangrijkste economische pool van het land, en herbergt de grootste chemiecluster van Europa. Vlaanderen wil dat alles absoluut overeind houden, en vreest dat dat lastig wordt wanneer grote industriële projecten in de toekomst met toenemende onzekerheid te kampen krijgen. Dan vallen investeringen stil, klinkt het.“Het is deel van onze politiek om dit soort bedrijven aan te moedigen hier te investeren, ja”, zegt een hoge politieke bron. “De haven van Antwerpen is onze belangrijkste economische draaischijf. Is het dan zo raar dat de premier en de minister-president daar even gaan uitleggen hoe de zaken ervoor staan? Dat is toch normaal?”Ook bij Essencia, de federatie van de chemiesector, wordt gewezen op het belang van dit dossier voor de toekomst van de haven. “Dit verhoogt de juridische onzekerheid van broodnodige investeringsprojecten en beschadigt de concurrentiepositie van de Antwerpse haven,” klonk het nadat de vergunning voor Project One vernietigd werd.Dat valt makkelijk af te doen als pr – Essencia is als belangenorganisatie in feite de spreekbuis van de industrie, die er uiteraard alle baat bij heeft dat vergunningen makkelijk afgeleverd worden. Toch is het de realiteit dat het stikstofdossier Vlaanderen voor een cruciale vraag stelt: welke plaats kan en mag de industrie hier nog innemen? En welke nieuwe projecten hebben hier kans op slagen?De vrees dat het arrest over Project One neerkomt op een vergunningenstop, zoals onder meer VOKA liet verstaan, is volgens experts onterecht. Maar de symboolwaarde is niet te onderschatten. Het geeft aan veel bedrijven het signaal dat investeren in Vlaanderen een risico is. En bedrijven die veel kapitaal willen investeren, zien liefst zo weinig mogelijk risico’s.Ratcliffe wil Project One niet eindeloos laten aanslepen. Hij heeft laten verstaan dat hij binnen vier maanden de doorstart wil maken met een vergunning op zak. Dat ligt in de eerste plaats in de handen van Ineos zelf: het bedrijf moet duidelijkheid scheppen over de uitstoot. Maar in het arrest speelde ook het onzekere beleidskader rond stikstof een rol. Net daarom willen N-VA en Open Vld het stikstofdossier naar het parlement brengen, om zo snel mogelijk een decreet rond te hebben. De hoop is dat daarmee een deel van de onzekerheid wordt weggenomen.In de tussentijd wil Vlaanderen zijn engagement tonen aan Ineos door voor bank te spelen. Via het vehikel Gigarant had de overheid al een half miljard aan bankgaranties toegezegd, maar die kunnen nu vervroegd ingezet worden om het overbruggingskrediet te waarborgen dat Ineos nodig heeft om de komende maanden de werf stil te laten liggen.Ook dat vindt Groen ongehoord. Zij vinden dat er een groot risico wordt genomen met het geld van de Vlaamse belastingbetaler. Die kritiek wordt in de Vlaamse regering weggewuifd. Belangrijk is dat de bankgaranties er zijn voor situaties waarin het project in economische problemen komt. Als er geen vergunning is, krijgt Vlaanderen zijn geld terug. “En het probleem is hier niet die vergunning – niet de businesscase, die er solide uitziet. Er is altijd een kans dat je een waarborg kwijt bent, maar dat risico lijkt ons hier relatief klein,” klinkt het.",2023-08-03T03:00:48+0200,NL
0,https://www.demorgen.be/nieuws/waarom-de-spanningen-aan-de-wit-russische-grens-in-polen-het-hele-westen-zorgen-baren-drie-vragen-beantwoord~b73a8652/,Waarom de spanningen aan de Wit-Russische grens in Polen het hele Westen zorgen baren: drie vragen beantwoord,"Een geschonden luchtruim, als grapjes vermomde bedreigingen en een opbouwende troepenmacht: de relatie tussen Polen en Wit-Rusland is er niet een van goede buren. Kan een extra conflict aan de oostgrens van Europa escaleren tot een probleem dat het hele Westen meesleurt?Dat hij maar een grapje maakte, zo beweert de Wit-Russische president Aleksandr Loekasjenko nu. Nochtans was het vrijwel voor iedereen in Polen duidelijk dat hun buurman niet aan het sollen was. Zijn ‘grapje’ was niets meer of minder dan pure intimidatie.Tijdens een ontmoeting met de Russische president Vladimir Poetin vorige week had Loekasjenko voor het oog van de camera’s een gesprek met de Wagnersoldaten in zijn land aangehaald. Ze zouden volgens de president maar al te graag “op reis gaan naar Warschau en Rzeszow”, respectievelijk de Poolse hoofdstad en een militair belangrijke stad op 100 kilometer van de grens. Al deed Loekasjenko zijn pogingen om de plooien glad te strijken dinsdag vrijwel meteen ongedaan door te zeggen dat de Polen “eigenlijk dankjewel moesten zeggen dat hij de Wagnertroepen vasthield”.Sinds Wit-Rusland die Wagnertroepen opvangt na hun mislukte staatsgreep eind juni, is de spanning met buurlanden Polen en Litouwen te snijden. Polen stuurde vrijwel meteen na de aankomst van de Russische militie extra manschappen naar de grens. Dat doet Polen opnieuw nadat twee burgers in de buurt van de stad Bialowieza zeiden Wit-Russische helikopters (wellicht tijdens een militaire oefening) te hebben zien overvliegen. Dat zou een schending van het Poolse luchtruim inhouden. Het land lichtte prompt de NAVO in.Een conflict tussen Polen en Wit-Rusland is exact wat Europa en de Verenigde Staten sinds het begin van de oorlog in Oekraïne proberen te voorkomen: een rechtstreekse confrontatie tussen de NAVO en Rusland. “Dat is inderdaad de enige mogelijke uitkomst als het echt tot een conflict komt”, zegt professor Internationale Politiek en defensiespecialist Sven Biscop (UGent / Egmont Instituut).De NAVO zou niet anders kunnen dan artikel 5 in te roepen, dat stelt dat als één lid wordt aangevallen, alle leden worden aangevallen. Maar ook langs de andere kant geldt dat. Veel waarnemers omschrijven Wit-Rusland als een vazalstaat van zijn grote broer, zeker na de hardhandige tussenkomst van Poetin tijdens protesten tegen Loekasjenko in 2020.Rusland en Wit-Rusland zijn eigenlijk nog veel nauwer verstrengeld, zegt Katlijn Malfliet, emerita hoogleraar Russische politiek (KU Leuven). “Wat Rusland betreft, moet Wit-Rusland de ruggengraat vormen van een Slavische kern. De relatie tussen beide landen evolueerde van een gemenebest naar een soort van confederatie. Wie er het laatste verdrag tussen die twee landen op naslaat ziet dat – vooral op militair vlak. Ze hebben een gemeenschappelijk leger, houden samen militaire oefeningen en stemmen hun buitenlands beleid op elkaar af.”Geen wonder dat Polen ongerust is, zeker sinds de komst van de Wagnertroepen. “Die kunnen Loekasjenko ook niet anders dan problemen opleveren”, zegt Biscop. “Het is niet dat die mannen daar zitten om een gazettenwinkel te openen natuurlijk. Al is mijn inschatting toch dat Loekasjenko niet uit is op een doelbewuste escalatie. Zijn land is simpelweg niet in staat om een echt conflict uit te vechten.”De incidenten tussen Wit-Rusland en Polen stapelen zich al een tijdje op. Zo betichtte Polen Wit-Rusland en Rusland ervan doelbewust migranten de grens over te sturen in een poging instabiliteit te brengen in de grensregio.Logischerwijs doken de relaties tussen de buurlanden pas echt onder het vriespunt sinds de oorlog in Oekraïne, zeker omdat Poetin Wit-Rusland daarvoor gebruikte als springplank. Samen met onder meer Slowakije en Tsjechië grijpt Polen elke gelegenheid aan om de rest van Europa erop te wijzen dat ze het jarenlang bij het rechte eind hadden, namelijk dat de Russische dreiging reëel is.“In die zin zie je echt dat op de grens tussen Polen en Wit-Rusland een tegenstelling tot uiting komt die gegroeid is sinds de val van de Muur tussen West-Europa en Rusland”, zegt Malfliet. Achteraf gezien waren de uitbreiding van NAVO en Europese Unie naar het oosten misschien wel een vergissing volgens haar. “In zijn triomf is het westen blind geweest voor wat er langs de andere kant speelde: Rusland dat zich steeds meer bedreigd voelde, waaruit een houding van vergeldingsdrang ontstond.”Professor Russische geschiedenis Wim Coudenys (KU Leuven) gaat zelfs nog verder terug in de tijd. “Vergeet niet dat grote delen van wat vandaag Oekraïne en Litouwen is, eind 18de eeuw deels bij Polen hoorden”, zegt hij. “Tussen de twee wereldoorlogen lag Polen een stuk meer naar het oosten dan nu.”Wanneer de geallieerden en de Sovjet-Unie Europa onder elkaar verdelen na de Tweede Wereldoorlog krijgt Stalin het oostelijke deel van het land en schuift Polen de facto een heel eind op naar het westen. “Dat speelt nog altijd”, zegt Coudenys. “Het is een combinatie van Poolse gevoeligheden en Wit-Rusland en Rusland die daar voortdurend op mikken. Polen slaat zo hard mogelijk op tafel bij de NAVO om zijn eigen positie kracht bij te zetten terwijl Loekasjenko niets doet om de spanningen te ontmijnen. Steeds is het dat spelletje. Al is het maar de vraag hoelang dat spel blijft duren vooraleer het ontaardt in iets ernstigers.”",2023-08-03T03:00:48+0200,NL
0,https://www.demorgen.be/nieuws/pensoenheisa-houdt-aan-kortgedingrechter-oordeelt-dat-oud-ambtenaren-extra-vergoeding-mogen-houden~b54d1859/,Pensoenheisa houdt aan: kortgedingrechter oordeelt dat oud-ambtenaren extra vergoeding mogen houden,"Toen dit voorjaar de heisa over de extra pensioenvergoedingen losbarstte, trok de politiek aan de noodrem. Nieuwe uitbetalingen aan voormalige Kamervoorzitters en topambtenaren werden opgeschort. Maar stilaan keert de boemerang terug: twee oud-ambtenaren trokken naar de rechter en kregen voorlopig gelijk. Hoe moet het nu verder?In maart raakte bekend dat vijf ex-voorzitters en acht ex-topambtenaren een extra pensioenvergoeding kregen - een systeem dat al sinds 1998 in de Kamer bestond. Officieel heette het een ‘afscheidsvergoeding’, maar in feite steeg daardoor hun maandelijkse pensioenuitkering fors. Soms zelfs tot boven het wettelijke maximum van 7.813 euro bruto per maand. Overigens: die ‘afscheidsvergoeding’ is niet te verwarren met de ‘uittredingsvergoeding’ waar afzwaaiende Kamerleden sowieso recht op hebben.De huidige Kamerleden trokken aan de noodrem. Op instructie van het Bureau, zeg maar het management van de Kamer, werden nieuwe uitbetalingen verlaagd of geblokkeerd. Bovendien werd een vriendelijk verzoek verstuurd om het te veel gekregen pensioen in het verleden terug te storten. Herman De Croo besliste om de 210.000 euro die hij als voormalig Kamervoorzitter extra kreeg bovenop zijn pensioen, volledig terug te betalen. In totaal hadden vijf ex-Kamervoorzitters een surplus van 1,3 miljoen euro gekregen over een periode van 25 jaar.Het is de Federale Pensioendienst die de lastige taak heeft om de hoge pensioenuitkeringen van de oud-topambtenaren te proberen verminderen. De overheidsinstelling heeft haar kantoren in de Brusselse Zuidertoren en staat onder leiding van Sarah Scaillet. Zij was in het verleden adviseur op het kabinet van minister Laurette Onkelinx (PS). De Pensioendienst besliste op eigen houtje om de maandelijkse pensioengelden te verlagen tot onder het wettelijke maximumplafond. De ambtenaren kregen die mededeling in april in de bus geworpen. In de brief die zij kregen stond ook de oproep om terug te storten. Voor de acht topambtenaren gaat het in totaal over een bedrag van 5,9 miljoen euro.Maar die brief schoot bij de oud-ambtenaren in het verkeerde keelgat. Vaak was het geld al uitgegeven of geïnvesteerd. Dus zomaar terugbetalen gaat niet, luidde het antwoord. Twee oud-ambtenaren lieten het er niet bij en spanden een rechtszaak in kortgeding aan. Zij kregen daarbij ruggensteun van verschillende lotgenoten. En opvallend: de ex-topambtenaren kregen gelijk van de kortgedingrechter. Die oordeelde namelijk dat de Pensioendienst voorlopig hun maandelijkse uitkeringen niet mag verlagen. Nochtans zwaaide de Pensioendienst in haar betoog met artikel 1410 van het Gerechtelijk Wetboek, dat de overheidsinstelling in geval van fraude of andere malversaties zelfs verplicht om over te gaan tot de inhouding van sociale uitkeringen.Vervolgens werd er ook een rechtszaak ten gronde opgestart voor de rechtbank in Brussel. De kans is reëel dat de Pensioendienst daar opnieuw aan het kortste eind trekt. Maar in dat geval tekent hij beroep aan, zo valt te horen in de wandelgangen. Op die manier wil de dienst tonen dat hij het maximale heeft gedaan om de te veel betaalde pensioenen proberen terug te vorderen. Een eerste uitspraak kan al dit najaar vallen.Eind september spreekt de Franstalige rechtbank van eerste aanleg in Brussel zich ook uit over de zaak die ex-Kamerlid Maurice Lafosse (PS) aanspande tegen vzw Pensioenkas. Lafosse wil zijn pensioenbonus van 20 procent bovenop het wettelijke maximumpensioen volledig uitbetaald zien. De Kamer weigert dat. Velen kijken met belangstelling uit naar dat vonnis, want het zal een belangrijk precedent zijn.In haar schriftelijke motivatie om de pensioengelden in te houden, beschuldigde de Pensioendienst de gewezen topambtenaren van “samenzwering”. Maar die laatsten spreken dat tegen. In hun verdediging wijzen ze op een reeks van toevalligheden, en benadrukken ze dat de Kamervoorzitter zelf jaarlijks de uitbetalingen goedkeurde. Dat is ook een duidelijke sneer naar huidig Kamervoorzitter Eliane Tillieux (PS): de oud-ambtenaren betreuren de “paleisrevolutie” waarbij de nieuwe Kamerleiding de gemaakte afspraken zomaar naast zich neerlegt.Tegelijk laten de oud-ambtenaren de deur op een kier voor een mogelijk uitdoofscenario, waarbij de hogere pensioenuitkeringen jaarlijks worden afgebouwd. Maar noch de Kamer noch de Pensioendienst gaat daar momenteel op in. Tegelijk dreigen de oud-ambtenaren ermee te grijpen naar stevigere middelen, zoals bijvoorbeeld de ‘onmiddellijke uitvoering’ af te dwingen van hun ‘verworven rechten’ voor de rechtbank. Zo heeft er zich intussen een negende ex-topman gemeld. Die vertrok vervroegd op pensioen uit de Kamer, maar krijgt daardoor nu een lagere pensioenvergoeding dan hem voor zijn vertrek was beloofd. Kortom, als de Kamer niet oplet, kan de boemerang binnenkort in haar gezicht terugkeren.In het Parlement blijft de oppositie intussen wel druk zetten. “De uitbetalingen moeten onmiddellijk worden stopgezet en de Kamer moet er alles aan doen om het geld met terugwerkende kracht terug te vorderen”, zo houdt PVDA-fractieleider Sofie Merckx voet bij stuk. N-VA-Kamerlid Wim Van Der Donckt wil vooral een definitieve oplossing zien: “De wet op het wettelijke maximumpensioen moet worden aangepast, zodat alle uitzonderingen, voor politici én ambtenaren, eruit verdwijnen.” Van Der Donckt diende daarover een wetsvoorstel in: dat ligt momenteel voor advies bij de Raad van State.",2023-08-03T03:00:48+0200,NL
0,https://www.demorgen.be/sport/poetins-lieveling-in-de-sport-mag-gewoon-in-ioc-blijven~b5794ed9/,Poetins lieveling in de sport mag gewoon in IOC blijven,"De Russische oud-polsstokhoogkampioene Jelena Isinbajeva ligt onder vuur. De voormalige vertrouweling van president Poetin is lid van het Internationaal Olympisch Comité, de sportkoepel ziet er geen probleem in.Ze was heerseres in het polsstokhoogspringen, won twee olympische titels en verbrak zeventien keer het wereldrecord, dat al sinds 2009 op haar naam staat (5.06 meter). Die prestaties maakten haar tot een Russische sporter waar het Kremlin goede sier mee kon maken. Op haar beurt zette Vladimir Poetins lieveling Jelena Isinbajeva zich jaren actief in voor de president.Moet zij daarvoor nu worden verbannen uit het Internationaal Olympisch Comité? Nee, oordeelde de ethische commissie van het IOC onlangs. En dus zal ze over precies een jaar bij de Zomerspelen in Parijs net als alle andere IOC-leden met egards worden ontvangen, tot afgrijzen van Oekraïne en Kremlincritici, zoals het onderzoeksteam rond de Russische dissident Aleksej Navalny.Isinbajeva, nu 41 jaar, maakte in 2012 deel uit van Poetins campagneteam voor de presidentsverkiezingen. In maart 2015 werd ze aangenomen als trainer bij het Russische ministerie van defensie. Haar rang: majoor.Toen ze in 2016 werd gekozen in de atletencommissie van het IOC noemde ze dat ‘een overwinning voor heel Rusland’. Na de Spelen van dat jaar in Rio reisde ze, inmiddels als IOC-lid, naar Syrië om de soldaten van Poetin te bezoeken.Vanaf eind december 2016 was Isinbajeva ook een halfjaar president van het Russische antidopingbureau. Op last van Wereldantidopingagentschap Wada werd ze snel weer vervangen omdat ze het dopingsysteem van Rusland altijd consequent had ontkend. In 2020 maakte ze deel uit van de werkgroep die grondwetswijzigingen voorbereidde. Het leidde er onder meer toe dat Poetin nu mag regeren tot 2036.Vorige maand werd in Spanje ontdekt dat ze inmiddels is verhuisd naar Tenerife, een van de Canarische Eilanden. Het team rond de gevangengenomen Navalny deed daar onderzoek naar en publiceerde een video met de uitkomsten.Isinbajeva kreeg ook in eigen land kritiek uit het pro-Poetinkamp, schrijft The Moscow Times, een krant die nu vanuit Amsterdam werkt. Op de extreemrechtse Tsargrad TV is ze beschuldigd van ‘verraad’ en omschreven als ‘een bange patriot die haar leven op de Canarische Eilanden verkoos boven haar vaderland’.De woordvoerder van het Kremlin heeft in een reactie Isinbajeva verdedigd. “Ons volkslied werd zo vaak ter ere van haar gespeeld en onze vlag werd voor haar gehesen, dit mag niet worden vergeten”, zei Dmitri Peskov.De ethische commissie van het IOC oordeelde dat de polsstokhooglegende sinds februari 2022 “geen contractuele banden heeft gehad met het Russische leger of veiligheidsdiensten, noch de invasie of de oorlog in Oekraïne heeft gesteund”, aldus het IOC in een verklaring. Het onderzoek van de ethische commissie is overigens niet gepubliceerd.Isinbajeva zelf beweert dat ze nooit in dienst was van het Russische leger of politicus was. “Mijn werk is SPORT”, schreef ze in een reactie. “Ik ben een wereldburger, dat ben ik altijd geweest en zal dat altijd blijven.” Vanaf september hervat ze haar ‘internationale activiteiten’ voor het IOC, meldt ze op Instagram.",2023-08-03T03:00:48+0200,NL
0,https://www.demorgen.be/nieuws/bouw-stormvloedkering-en-weren-cruiseschepen-niet-genoeg-unesco-ziet-venetie-als-bedreigd-erfgoed~b9215358/,Bouw stormvloedkering en weren cruiseschepen niet genoeg: Unesco ziet Venetië als bedreigd erfgoed,"Unesco dreigt de Noord-Italiaanse stad Venetië op de lijst van bedreigd erfgoed te plaatsen. Volgens de werelderfgoedorganisatie van de VN brengen nieuwe bouwprojecten, klimaatverandering en massatoerisme ‘onomkeerbare schade toe’ aan de historische binnenstad.De situatie in Venetië is urgent, zegt Unesco. “De slepende problemen hebben al geleid tot een verslechtering van de kenmerkende eigenschappen van de plek. De mens en de natuur beschadigen bestaande gebouwen en wijken”, schrijft de organisatie in een rapport over de staat van verschillende monumenten op de werelderfgoedlijst.In 2021 dreigde Unesco ook al om de stad op de ‘zwarte lijst’ te plaatsen. Ook toen werden massatoerisme en klimaatverandering als grootste bedreiging voor de stad genoemd. Daarna beperkte Venetië het aantal toeristen. Zo mogen grote cruiseschepen sinds 2021 niet meer langs het San Marcoplein varen en moeten ze aanleggen in een haven buiten het centrum.Een idee om toeristen entreegeld te laten betalen om de stad binnen te komen is afgezwakt en uitgesteld. Vanaf 2024 moeten toeristen op een paar drukke dagen in het jaar een toegangskaartje van maximaal 10 euro kopen om de stad binnen te komen. Eerder ging het nog over het hele jaar. Om de gevolgen van de stijgende zeespiegel te beperken, rondde de stad in 2020 bovendien de bouw van een miljarden kostende stormvloedkering af.Toch vindt Unesco de verbeteringen sinds 2021 te mager. “Er zijn te weinig stappen gezet om de complexe, aanhoudende problemen aan te pakken”, schrijft Unesco. Dat zou komen door een gebrek aan ‘strategische visie’ voor de lange termijn. Ook werkt het stadsbestuur niet efficiënt genoeg samen met de landelijke overheid, vindt Unesco.Op dit moment staan er 55 erfgoederen op de lijst van bedreigd erfgoed. Twee daarvan liggen binnen de Europese Unie: de historische binnenstad van Wenen en het mijngebied van Rosia Montana in Roemenië.Ook het Australische Great Barrier Reef staat al sinds 2021 op de nominatie om te worden bestempeld als ‘bedreigd erfgoed’, maar een stemming hierover is opnieuw uitgesteld. De Australische regering lobbyt actief om het predicaat ‘bedreigd erfgoed’ voor het grootste koraalrif ter wereld te voorkomen, onder meer omdat het een belangrijke toeristische trekpleister is. Unesco prijst nu de inspanningen die de Australische overheid heeft geleverd, maar stelt dat de waterkwaliteit rond het rif nog steeds niet voldoende is.In september moet bij een stemming in het Saudische Riyad blijken of Venetië aan de lijst wordt toegevoegd. Venetië en haar lagune staan sinds 1987 op de werelderfgoedlijst. Als Venetië daadwerkelijk op de lijst met bedreigde monumenten wordt geplaatst, moet Italië ieder jaar laten zien wat het land heeft gedaan om de situatie voor het erfgoed te verbeteren. Bij te weinig verbetering kan de stad zijn status als werelderfgoed verliezen.",2023-08-03T03:00:48+0200,NL
0,https://www.demorgen.be/sport/briljant-slagman-en-werper-tegelijk-toch-komt-shohei-ohtani-niet-verder-dan-het-bescheiden-la-angels~bbc62cdb/,"Briljant slagman en werper tegelijk, toch komt Shohei Ohtani niet verder dan het bescheiden LA Angels","Een betere honkballer dan Shohei Ohtani is er momenteel niet, toch lukt het de Japanner maar niet om zich met Los Angeles Angels te plaatsen voor de play-offs van de MLB. Dinsdag verstreek de transferperiode, maar Ohtani blijft gewoon waar hij was.Shohei Ohtani (29), de beste honkballer ter wereld, is het verliezen beu. Bij zijn club Los Angeles Angels haalde de Japanse alleskunner sinds zijn debuut in 2018 nog nooit de play-offs van de Amerikaanse Major League. Het voedde geruchten over een vertrek, maar tijdens de dinsdag middernacht gesloten transferperiode bleef hij op zijn plek. De vraag is nu: voor hoelang?Meerdere clubs azen op Ohtani, die door velen nu al gezien wordt als de beste honkballer ooit, of in elk geval de veelzijdigste. De Japanner blinkt uit als werper én slagman, soms in één en dezelfde wedstrijd.Het is een combinatie waar geen speler zich meer aan waagt. De grote Babe Ruth deed het, maar Ohtani doet het beter. Hij wordt vergeleken met een eenhoorn – een mythisch wezen, uniek in zijn soort. Gooien doet hij met rechts, slaan met links.Dit seizoen is hij vooral als slagman op dreef. Ohtani slaat de meeste homeruns van allemaal, momenteel 39, en bereikt de meeste honken. Met zijn 1,93 meter lange lichaam is de voormalige zwemmer ook nog eens een van de snelste sprinters. Bij het werpen had hij dit seizoen even last van een blaar, maar ook op de heuvel hoort hij bij de elite in de Major League.In maart hielp hij Japan aan de wereldtitel, maar in de VS moet Ohtani het vooralsnog stellen met individuele prijzen en records. Het begint te knagen. “Verliezen sucks”, zei hij eerder dit seizoen via een tolk. De honger naar winnen voelt hij elk jaar sterker worden. De woorden klonken als een waarschuwing aan zijn club, die er maar niet in slaagt om een kampioensteam om Ohtani heen te bouwen.In Los Angeles speelt hij samen met de Amerikaan Mike Trout, mogelijk de op een-na-beste honkballer ter wereld, maar toch lukt het de Angels maar niet om te winnen.De afgelopen acht seizoenen liep de club telkens de play-offs mis. In een sport waar het collectief regeert, ontbrak het de selectie aan talent en evenwicht. Ohtani was de afgelopen seizoenen een prachtig wapperende vlag op een modderschuit.Ook het huidige seizoen leek na een bemoedigende start op niets uit te lopen, maar door een recente opleving zijn de play-offs plots in zicht. Toch waren er tot vorige week hardnekkige geruchten over een mogelijke spelersruil met Othani. Zijn contract loopt na het seizoen af, waarna hij transfervrij kan vertrekken.Door Ohtani te ruilen, een pijnlijke beslissing, had Los Angeles met een ongetwijfeld grote buit opnieuw kunnen beginnen. Maar de club koos voor het tegenovergestelde: Ohtani werd gehandhaafd en de selectie met een paar gerichte transfers versterkt.De Japanner toonde zich tevreden. “Ik houd van het team en de fans”, reageerde hij. “Geen klachten.” Een ruil had hij naar eigen zeggen nooit gewild.Over zijn toekomst wilde Ohtani zich niettemin niet uitspreken. Voor hij zich langer aan de club verbindt, wil hij zien hoe het restant van het seizoen verloopt. Wordt het opnieuw een mislukking, dan zal hij waarschijnlijk alsnog vertrekken. De Angels blijven dan met lege handen achter.Ohtani is een gokje waard, besloten de bestuurders van de club, want een honkballer als hij komt waarschijnlijk nooit meer voorbij. Bij de onlangs gespeelde allstar-wedstrijd, een demonstratiepotje halverwege het seizoen, vergaapten zelfs de grootste sterren zich aan de Japanse eenhoorn.“Als honkbalfan is het geweldig om te zien wat hij doet”, zei Freddie Freeman van Los Angeles Dodgers. “Ik weet als slagman hoeveel werk er dagelijks in de voorbereiding zit. Maar deze man werpt er ook nog eens bij. Ik begrijp het niet.”Waar hij volgend jaar ook speelt, Ohtani zal een recordcontract in de wacht slepen. Zijn ploeggenoot Trout is momenteel grootverdiener met 426 miljoen dollar, verspreid over twaalf seizoenen. Ohtani zal naar verwachting de eerste honkballer worden die voor minimaal een half miljard gaat tekenen.In 2021 werd de man uit de Japanse prefectuur Iwate al unaniem uitgeroepen tot ‘most valuable player’ (MVP), een prijs die hij vorig jaar opnieuw had gewonnen als Aaron Judge van New York Yankees niet een recordaantal van 62 homeruns had geslagen. Dit seizoen lijkt de MVP-trofee hem al niet meer te kunnen ontgaan.Een dag nadat bekend was geworden dat hij in L.A. zou blijven, liet Ohtani maar weer eens zien waarom hij zijn gelijke niet kent in het honkbal. De Angels speelden twee wedstrijden op één dag, beide tegen Detroit Tigers. Eerst wierp Ohtani een gehele, bijna foutloze partij, vervolgens sloeg hij twee homeruns het publiek in. Wellicht belangrijker: zijn club ging er tweemaal met de winst vandoor.",2023-08-03T03:00:48+0200,NL
0,https://www.demorgen.be/nieuws/trump-vervolgd-om-rol-bij-bestorming-capitool-en-dwarsbomen-verkiezingsuitslag~b9b7ff96/,Trump vervolgd om rol bij bestorming Capitool en dwarsbomen verkiezingsuitslag,"Donald Trump wordt vervolgd voor zijn aandeel in de Capitoolbestorming van 6 januari 2021. Donderdag moet hij voorkomen in Washington D.C. Dit is alweer de derde strafzaak tegen de oud-president, en veruit de ernstigste.Zelfs in uitzonderlijke, historische gebeurtenissen sluipt routine. Voor de derde keer in vier maanden tijd heeft oud-president Donald Trump vervolging tegen zich horen afkondigen. Deze laatste strafzaak draait om zijn poging om na de presidentsverkiezingen van 2020 aan de macht te blijven. Het schouwspel voelt voor Amerikanen inmiddels vertrouwd.Net als twee keer ervoor kondigde Trump zelf voortijdig aan dat zijn vervolging nabij was. Republikeinen spraken opnieuw bij voorbaat hun steun voor hem uit, zonder aanklacht of bewijs af te wachten. En wéér betoont Trump zich een grootmeester in het publicitair uitbuiten van zijn eigen strafrechtelijke miserie – hoe ernstig die deze keer ook mag zijn.Deze nieuwe zaak tegen de oud-president is verreweg de zwaarste. In tegenstelling tot Trumps eerdere vervolging voor het afkopen van een pornoster met wie hij een affaire had (strafzaak één), of het verbergen van vertrouwelijke documenten die hij na zijn presidentschap had moeten teruggeven (zaak twee), heeft deze kwestie voor vrijwel alle Amerikanen gewicht. De datum 6 januari 2021 staat gegrift in het collectieve geheugen.“De aanval op het Capitool van onze natie was een ongeëvenaarde aanslag op de zetel van de Amerikaanse democratie”, zei speciaal aanklager Jack Smith dinsdag tijdens een korte persconferentie in Washington D.C. “Gevoed door leugens (...) van de verdachte, gericht op het verstoren van een grondslag van de Amerikaanse overheid.”Na de presidentsverkiezingen van 2020 weigerde Donald Trump zijn verlies te erkennen tegenover Democratische uitdager Joe Biden. Trump begon leugens over stemfraude te verspreiden, spande vruchteloze rechtszaken aan en bekokstoofde, samen met zijn adviseurs, strategieën om Bidens beëdiging te verhinderen. Op 6 januari 2021 kwam dat alles tot een kookpunt. Ruim tweeduizend van zijn aanhangers drongen met geweld het Amerikaanse Congres binnen. Justitie houdt de toenmalig president daarvoor als aanstichter verantwoordelijk.“Waarom deden ze dit 2,5 jaar geleden niet?” reageerde Trump op sociale media. “Omdat ze dit midden in mijn campagne wilden doen!” Trump, die zich opnieuw heeft gekandideerd voor het presidentschap, doet zijn vervolging af als ‘verkiezingsbeïnvloeding’.De hoeveelheid bewijs waarover Justitie beschikt, is ontzagwekkend. De parlementaire commissie die de Capitoolbestorming eerder onderzocht en Justitie vorig jaar adviseerde om te vervolgen, had al een hoop voorwerk gedaan. Het team van aanklager Jack Smith verzamelde aanvullende getuigenissen van tientallen van Trumps voormalige vertrouwelingen, onder wie zijn vicepresident Mike Pence, Witte Huis-jurist Pat Cipollone en stafchef Mark Meadows.De aanklacht, die 45 pagina’s telt, maakt melding van nog zes betrokkenen. Hun namen zijn echter niet openbaar gemaakt, noch worden zij op dit moment vervolgd. Volgens speciaal aanklager Smith loopt dat onderzoek nog. Rudy Giuliani, voormalig burgemeester van New York en juridisch adviseur van Trump, zou een van de verdachten zijn, meldde diens advocaat.Donald Trump wordt een viertal strafbare feiten ten laste gelegd: samenzwering om de Verenigde Staten op te lichten, het belemmeren van een officiële procedure, evenals een poging daartoe, en samenzwering tot het schenden van burgerrechten.De eerste tenlastelegging werd door velen voorspeld. Trump heeft met advocaten, politici en medestanders “samengespannen om de legitieme verkiezingsuitslag van 2020 ongedaan te maken”, leest de aanklacht, “met bewust onware beweringen van verkiezingsfraude”. Een veroordeling op dit punt alleen zou al vijf jaar gevangenisstraf kunnen betekenen.De volgende verdenking is zwaarder. ‘Belemmering van een officiële procedure’ doelt specifiek op de dag van 6 januari 2021. Toen kwam het Amerikaanse Congres bijeen om de verkiezingswinst van Joe Biden te bekrachtigen met een speciale procedure. Een hoofdrol was daarbij weggelegd voor vicepresident Mike Pence. Trump verzocht hem om die procedure te dwarsbomen. Pence weigerde – waarop Trump in een speech zijn achterban, van wie velen gewapend, opdroeg om richting het Capitool te marcheren. “Verhang Mike Pence!” scandeerde de massa.Trump wordt zowel verdacht van het belemmeren van deze procedure, een poging daartoe én samenzwering om dat met anderen te doen. Mocht Trump schuldig worden bevonden, dan hangt hem maximaal twintig jaar cel boven het hoofd.Honderden bestormers werden eerder al veroordeeld voor eenzelfde feit, met variërende straffen. Hoewel Trump op 6 januari 2021 niet zelf in het Capitool aanwezig was, vormt dat voor Justitie niet noodzakelijkerwijs een belemmering. Zij moeten zien te bewijzen dat Trumps achterban handelde onder zijn auspiciën. Zo kon eerder Enrique Tarrio, een kopstuk van de extreemrechtse militie Proud Boys, met succes worden vervolgd.Het is de laatste tenlastelegging die meer verbazing wekte onder juristen: samenzwering tot het schenden van burgerrechten. Dit feit voert terug op een oude wet van vlak na de Amerikaanse Burgeroorlog (1861-1865), bedoeld om het stemrecht te beschermen van zwarte Amerikanen die net uit de slavernij waren ontzet. Onder andere leden van de Ku Klux Klan werden onder deze wet vervolgd, omdat zij met geweld probeerden te verhinderen dat hun zwarte medeburgers zouden stemmen.Deze eeuw is de wet vooral gebruikt om gevallen van verkiezingsfraude te vervolgen, en dat is wat Justitie ook in Trumps geval beoogt: met zijn poging om de verkiezingsuitslag naar zijn hand te zetten zou Trump, zo leest de aanklacht, de burgerrechten van Amerikaanse kiezers hebben geschonden: “Namelijk het recht om te stemmen, en om die stem geteld te zien.”Een andere, veel voorspelde verdenking blijft voor Trump vooralsnog uit: aanzetten tot een opstand. Tientallen Capitoolbestormers werden daar eerder wel voor veroordeeld. Een mogelijke overweging van Justitie kan zijn dat iemand met een dergelijke veroordeling op zijn naam, zich bij wet nooit meer verkiesbaar mag stellen. Dat zou koren op de molen zijn van degene die deze zaak afdoen als politiek gemotiveerd – niet in de laatste plaats Trump zelf.Trumps campagneteam bracht, even na onthulling van de aanklacht, een furieuze verklaring naar buiten. Daarin wordt deze strafzaak vergeleken met “nazi-Duitsland in de jaren dertig, de voormalige Sovjet-Unie en andere autoritaire, dictatoriale regimes”.",2023-08-03T03:00:48+0200,NL
0,https://www.demorgen.be/meningen/klimaatverandering-suggereert-dat-je-er-geen-invloed-op-hebt-dat-het-traag-gaat-en-niet-zo-ernstig-is~b9ed57b0/,"‘Klimaatverandering’ suggereert dat je er geen invloed op hebt, dat het traag gaat en niet zo ernstig is","Volgens Peter Verbiest, klimaatactivist en managing partner van communicatiebureau Bonka Circus, is het hoog tijd dat we de dingen benoemen zoals ze zijn. Zeg dus niet ‘klimaatverandering’, maar zeg ‘klimaatcrisis’. ‘We moeten een taal hanteren die aangeeft dat het de moeite waard is om te vechten voor elke tiende van een graad minder.’Europa kreunt onder extreme temperaturen. Records worden continu verbroken, en wereldwijd is het het warmste jaar en de warmste maand ooit. Waterbommen zetten streken in Spanje, Italië, China en India blank, en in Canada ging dit jaar alleen al 10 miljoen hectare bos op in de vlammen: het worstcasescenario overtroffen.En toch… toch blijven we nog vaak praten over ‘de klimaatverandering’. Het wordt dringend tijd dat we gewoon hebben over de klimaatcrisis. Neem het aan van een oude rot in het communicatievak: alleen dán krijgen we het signaal om ons gedrag echt aan te passen.Bijna dagelijks kom ik in contact met bedrijven, overheden, wetenschappers en journalisten. Telkens als ik hen vraag waarom ze volhouden met het gebruik van het woord verandering in plaats van crisis, dan volgt steevast hetzelfde antwoord: ‘we willen geen angst veroorzaken’ of ‘mensen zouden op termijn afgestompt kunnen geraken door het woord crisis’.Toch wordt niet geaarzeld om het te hebben over de coronacrisis, de energiecrisis of de economische crisis? En, laten we eerlijk zijn, dat zijn kleutercrisissen in vergelijking met wat er klimaatgewijs op ons afkomt als er geen drastische actie volgt.Waarom niet de zaken gewoon benoemen zoals ze zijn en het woord ‘klimaatcrisis’ gebruiken? ‘Klimaatverandering’ werd overigens bewust als frame in 2011 gelanceerd door de Amerikaanse Republikeinse spindoctor Frank Luntz om het klimaatdebat te de-emotionaliseren en te negeren. Net omdat het niet aanzet tot actie.‘Klimaatverandering’ suggereert als woord dat je er geen invloed op hebt, dat het traag gaat en ook allemaal niet zo ernstig is. Maar je moet blind zijn om niet te zien dat we die fase al heel lang voorbij zijn. Uit de laatste nationale klimaatenquête (mei 2022) blijkt dat de klimaatuitdagingen de grootste bezorgdheid zijn van de Belgen.Voor mij is ‘klimaatverandering’ vooral een ‘wezelwoord’, een woord dat de waarheid camoufleert. Stel u eens voor dat we het hadden gehad over ‘de coronaverandering’, ‘de energieverandering’, of de ‘economische verandering’. U zat allicht nog steeds in uw huis, onder een zwak brandend spaarlampje de centen te tellen…Elke wezenlijke actie, elke gedragsverandering begint met helderheid, duidelijkheid, erkenning. Zonder dat creëer je bij de zwijgende meerderheid nooit echte motivatie om er iets aan te doen, zet je niemand echt aan tot het ontwikkelen van mogelijkheden of maatregelen om er iets aan te doen, en geef je niet het signaal om er echt nu iets aan te doen.Motivatie, mogelijkheid en signaal. Lees er B.J. Fogg, de internationaal gereputeerde gedragswetenschapper aan de Stanford University, maar op na. Hij beschrijft ze als drie onlosmakelijke elementen om mensen tot een ander gedrag aan te zetten. De keuze voor klimaatcrisis of klimaatverandering is dus allerminst een semantische keuze.Het begrip ‘klimaatverandering’ heeft niet de kracht om mensen in beweging te zetten. ‘Klimaatopwarming’ evenmin. Dat bleek uit een studie van onderzoekers van Spark Neuro die in 2019 een onderzoek deden naar de impact van taal in het klimaatdebat. Het begrip ‘klimaatcrisis’ heeft dat wel. En net die actie hebben we nodig.Laten we dan ook de zaken duidelijk benoemen: we zitten midden in een klimaatcrisis. En natuurlijk moet dat niet tot paniek leiden. We moeten klimaatcrisis steeds koppelen aan een taal die mogelijkheden, effectiviteit en betrokkenheid uitstraalt. We moeten een taal hanteren die aangeeft dat het de moeite waard is om te vechten voor elke tiende van een graad minder.Met woorden en begrippen als het klimaat redden, de natuur redden, de biodiversiteit redden, klimaatsteun geven, klimaatverantwoordelijkheid nemen, klimaatplannen ontwikkelen en klimaatbuffers ontwikkelen. Net zoals we het deden en doen in de coronacrisis, de energiecrisis, de economische crisis. En waar niemand zich vragen over stelt. Woorden blijven de voorloper van handelen. Ook hier.",2023-08-03T03:00:48+0200,NL
0,https://www.demorgen.be/meningen/zevenpuntenplan-om-extreemrechts-in-te-dijken-jaag-niet-op-de-kwetsbaren-maar-roep-op-tot-solidariteit~bdf98948/,"Zevenpuntenplan om extreemrechts in te dijken: Jaag niet op de kwetsbaren, maar roep op tot solidariteit","Vooralsnog is er aan de linkerzijde geen adequate en gedeelde strategie merkbaar om het extreemrechtse tij succesvol te keren. In die zin is de vrees terecht dat we eerst een nieuwe gitzwarte zondag nodig hebben vooraleer de geesten zullen rijpen. Een offensief links tegenverhaal bestaat nochtans.Toen Paul Muys als journalist van onze openbare omroep na de eerste zwarte zondag poolshoogte ging nemen in de Antwerpse Seefhoek, interviewde hij drie beschonken Vlaams Blok-kiezers, wat veel mensen tot op vandaag doet denken dat het om domme en marginale mensen gaat. Fout! Leer een onderscheid te maken tussen de architecten van de haat – zo noem ik de ideologen van nieuw- en extreemrechts – en hun kiezers. Veel van die kiezers zijn gedesoriënteerde mensen die uit wanhoop en protest op extreemrechts stemmen. Ze zijn diepgaand vervreemd van de technocratische bestuurstaal en de gapende leegte binnen de liberale democratie. Veel mensen die op Vlaams Belang stemmen, ervaren stilstand of achteruitgang in hun leven. Uit de vele gesprekken die ik met Vlaams Belang-kiezers in de Denderstreek voerde, blijkt dat ze vaak geen enkel perspectief op sociale mobiliteit hebben. Ze vrezen dat hun kinderen het veel minder goed zullen hebben wat hen boos en ongerust maakt.Als gevolg van de de-industrialisering, het verdwijnen van tradities en het gat dat de politieke ontzuiling heeft geslagen, stapelen deze inwoners een lange reeks verlieservaringen op. Een grote groep voelt zich een slachtoffer van ‘het systeem’. Het diepe onbehagen dat hieruit voortvloeit, richt zich op de meest zichtbare en identificeerbare zondebokgroep: de mensen met een migratieachtergrond. Het racisme en de discriminatie worden hun echter ingelepeld en aangeleerd door extreemrechts, en ook nagebootst door vertegenwoordigers van de traditionele partijen. Aan de linkerzijde moet er een consequent antiracistisch tegenverhaal worden ontwikkeld dat de mensen helpt en motiveert om zich als bond- en klassegenoten tot elkaar te verhouden.Mensen hanteren een drie- à viertal diepe verhalen waarmee ze richting en houvast in hun leven creëren. De diepe verhalen die we hanteren zijn gebaseerd op reële ervaringen en op de wijze waarop mensen rondom ons de maatschappelijke en politieke gebeurtenissen duiden. In Vlaanderen bootsen steeds meer traditionele politici de standpunten en uitspraken van extreemrechts na. Mensen met een migratieachtergrond worden voorgesteld als gelukszoekers en potentiële fraudeurs. Denk maar aan de manier waarop Vlaams minister van Wonen, Matthias Diependaele (N-VA), met de hulp van privédetectives jacht maakt op mensen met een migratieachtergrond die een sociale woning huren, omdat ze ander vastgoed bezitten.En wat met de Vlaamse politici die vinden dat langdurig werklozen straf verdienen in een tijd dat er werk is voor iedereen? Dat je na jarenlang op een wachtlijst te hebben gestaan verplicht Nederlands moet spreken? Dat je moet bewijzen dat je werk zal zoeken? Dat een deel van het Groeipakket uit handen moet worden genomen als je niet beantwoordt aan het ideaalbeeld van de hardwerkende Vlaming? Dat, om paal en perk te stellen aan de instroom van migranten en asielzoekers, het leefloon gedurende de eerste drie jaar moet worden vervangen door integratiesteun, gekoppeld aan een verplicht traject voor nieuwkomers?Deze flinkse en met de wet flirtende beleidsvoorstellen leiden ertoe dat de voorrangsmythe persistenter wordt. Een groeiende groep sociaaleconomisch kwetsbare burgers in Vlaanderen is ervan overtuigd dat mensen met een migratieachtergrond altijd en overal voorrang krijgen. Ze gelooft dat de nieuwkomers in dit land voorrang krijgen op de wachtlijst voor een sociale woning, sneller geholpen worden door het OCMW en sneller recht krijgen op wat zij zelf ontberen. Het wantrouwen ten aanzien van nieuwkomers en migranten wordt niet enkel door Vlaams Belang, maar ook door politieke mandatarissen van N-VA, Open Vld en Vooruit aangewakkerd.Een links en progressief tegenverhaal houdt in dat politici en opiniemakers Mario en Fatima, die in hetzelfde distributiecentrum werken, niet als concurrenten maar als bond- en klassegenoten voorstellen. Een steeds groter deel van het werk in de industriële productie en de bouw- en zorgsector wordt ingevuld door mensen met een migratieachtergrond. In de eerste plaats zijn het deze werknemers die onze samenleving laten draaien en flink bijdragen aan onze sociale zekerheid en welvaart. De kinderen van de hardwerkende Vlamingen vatten veelal hogere studies aan en vertonen weinig tot geen animo om dit harde (industriële) en vaak slecht betaalde werk uit te voeren. Maak van de werkende bevolking één WIJ-groep – waarbij zowel de noden als de perspectieven die mensen met elkaar delen en dus gemeen hebben steeds weer worden herhaald. Enkel een tegenverhaal dat alternatieve perspectieven articuleert, kan extreemrechts de wind uit de zeilen nemen.3) JAAG NIET OP DE KWETSBAREN, MAAR ROEP OP TOT SOLIDARITEIT EN ZORGDoor de sterk toegenomen flexibilisering, de wet op de loonblokkering, de groeiende inkomensongelijkheid en de toegenomen productiviteit is het voor veel werknemers alle hens aan dek en kunnen ze het werk amper nog volhouden. Dertig jaar geleden was 2,5 procent van onze bevolking langdurig ziek. Nu is dat meer dan het dubbele. Een half miljoen mensen is al meer dan een jaar arbeidsongeschikt. 35 procent van de langdurig zieken kampt met mentale problemen, zoals depressie of burn-out. En de groep die het meest afwezig is op het werk wegens burn-out bestaat uit jonge werknemers tussen 20 en 35 jaar.Maak geen jacht op deze mensen, wantrouw hen niet, maar draag zorg voor hen. De hardwerkende Vlamingen die het wel nog volhouden, grijpen steeds vaker naar stimulerende middelen en/of antidepressiva om werk en privé te kunnen blijven combineren. Het neoliberale mantra dat we steeds harder en langer moeten werken, put heel wat mensen zowel fysiek als psychisch uit. Politieke partijen die zich niet langer beroepen op de historisch ontwikkelde kernwaarden, maar zich laten gijzelen door perceptie (het aantal likes en shares, opiniepeilingen), winnen misschien wel de verkiezingen, maar maken van de samenleving de grote verliezer. Er is een wezenlijk verschil tussen het winnen van verkiezingen en de inschrijving van de woede en het onbehagen in een links perspectief. Dit houdt in dat we het gif en de omstootwoede van extreemrechts omsmeden tot solidariserende recht op woede.4) VERSTERK DE PUBLIEKE DIENSTVERLENINGEén van de grootste oorzaken van het maatschappelijke onbehagen spruit voort uit de afbraak van de publieke dienstverlening. De vele mensen die ik de voorbije jaren heb geïnterviewd, gebruiken steevast de metafoor van de lange wachtrijen en wachtlijsten. Mensen wachten op een bus (die maar niet komt), op een trein (met vertraging), op een plaats in de kinderopvang, op een kamer in een rust- en verzorgingstehuis, op een passende behandeling voor de leerstoornis bij een van de kinderen, op een afspraak bij een dienst voor geestelijke gezondheidszorg of een psychiater. De digitalisering van de dienstverlening versterkt daarbovenop de groeiende vervreemding. Heel wat mensen vereenzamen omdat ze nauwelijks nog iemand zien en kunnen spreken.Na de eerste zwarte zondag reageerde de Vlaamse regering in 1996 met de oprichting van het Sociaal Impulsfonds (SIF). Dit resulteerde in sterke samenwerkingsverbanden tussen de stedelijke overheden en het maatschappelijke middenveld. In heel wat wijken die kampten met sociale achterstelling werden klassieke vormen van dienstverlening versterkt door nieuwe participatieve praktijken die burgers op een volwaardige manier betrokken. Het SIF is een belangrijke hefboom gebleken in het bestrijden van sociale achterstelling en het counteren van het onbehagen en wantrouwen. Een sterke publieke dienstverlening maakt dat mensen niet enkel diensten (openbaar vervoer, gezondheidszorg, betaalbare huisvesting, enzovoort) genieten, maar ook toegang krijgen tot plekken en mensen die hen op verhaal laten komen. Een investering in een sterke, toegankelijke en wijdvertakte publieke dienstverlening kan het maatschappelijke en politieke onbehagen in aanzienlijke mate terugdringen.5) VERVANG HET WOORD GRAAIZUCHT DOOR HERVERDELING‘Pak de graaiers’ klinkt rock-’n-roll en ‘nagel de graaiers aan de schandpaal’ klinkt punk, maar dit soort slogans voedt de antipolitieke sentimenten bij de bevolking. Deze anti-establishmenthouding levert extra stemmen op, maar levert weinig bijdrage aan de linkse ideeënvorming en de ideeënstrijd waarmee we ons economische en financiële systeem fundamenteel kunnen hervormen. Het begrip ‘herverdeling van de welvaart en de rijkdom’ heeft een duurzamer en democratischer karakter. Het herverdelingsthema daagt niet alleen economen, maar ook middenveldorganisaties – met op kop de vakbonden – uit om ideeën te introduceren die de bevolking vormen en leren wie arbeid levert, wie de meerwaarde van deze arbeid oogst, welk deel van de winst naar de sociale zekerheid vloeit, welke winst er in de handen van de aandeelhouders terechtkomt en hoe we als samenleving een rechtvaardiger herverdelingssysteem kunnen uitwerken.Vraag de doorsneejongere onder de 30 jaar wat de sociale zekerheid behelst, hoe het uitgestelde loon later in een pensioen wordt omgezet of hoe het komt dat de inkomensongelijkheid sinds de jaren 1980 toeneemt, en je zal verbijsterd zijn door het gebrek aan parate kennis. Heel wat onderzoeksrapporten leren ons dat het klassieke onderwijssysteem de groeiende ongelijkheid reproduceert. Dit zou het maatschappelijke middenveld ertoe moeten aanzetten te investeren in educatie en vorming, om zo de sociaaleconomisch kwetsbare bevolkingsgroepen een uitgebreidere en betere kennis, meer autonomie en een sterker zelfbewustzijn bij te brengen. Wie durft de termen emancipatie of volksverheffing nog te gebruiken?Waarom gaf de linkerzijde in Vlaanderen een groot deel van haar immateriële en materiële infrastructuur waarover ze ooit beschikte uit handen? De meeste volkshuizen zijn gesloten, er is geen eigen krant, weekblad of digitale zender, en de volkshogescholen zijn verdwenen. Met de vorming en educatie die ze vandaag aanbieden, focussen de vakbonden dan weer sterk op de arbeidsorganisatie in het bedrijf, op de lonen en de index, en op de koopkracht, en te weinig op kennis die inzet op het tackelen van de inherente eigenschappen van het kapitalisme: uitbuiting van de mens en de natuur, racisme en kolonialisme, de bestendiging van het patriarchaat, en het feit dat het kapitalisme crisis na crisis nodig heeft om te blijven groeien (en kapitaal te blijven accumuleren).6) KIES VOOR RECHT OP WOEDE IN PLAATS VAN OMSTOOTWOEDEDe strijd tegen extreemrechts kan op termijn enkel worden gewonnen als in de diepe verhalen van de mens het besef ontluikt dat een solidaire en gelijke samenleving tot meer houvast, tot een sterker gevoel van geborgenheid en tot het recht op sociale vooruitgang leidt. Heel wat mensen die op Vlaams Belang stemmen, lijden onder een chronisch gebrek aan sociale erkenning. Het werk dat ze uitvoeren, gebeurt in een sfeer van anonimiteit. Door de arbeidsdeling produceren mensen in afzonderlijke hallen of loodsen alleen nog maar onderdelen van een afgewerkt product dat ze niet langer onder ogen krijgen. Ze beseffen steeds harder dat ze moderne slaven zijn geworden en dat er niemand van de traditionele partijen naar hen luistert of hun harde bestaan op een waardige manier onderkent.De werkende klasse worstelt met klassepijn en ontbeert klassetrots. Dit resulteert in de door extreemrechtse partijen georkestreerde omstootwoede: uithalen en inhakken op anderen, intimideren van andersdenkenden, het toenemende geloof in complottheorieën, enzovoort. Daartegenover zou een links tegenverhaal mensen kunnen vormen en mobiliseren om de omstootwoede om te smeden tot recht op woede. Dit houdt in dat de werkende bevolking als ‘motor’ van onze samenleving wordt erkend en dat ze vanuit een groter zelfbewustzijn het recht op sociale mobiliteit en dus sociale vooruitgang opeist of afdwingt.7) INVESTEEER IN NABIJHEIDSPOLITIEKUiteraard verwachten we van verkozenen dat ze hun parlementaire werk naar behoren en met kunde uitvoeren. Maar burgers verlangen ook naar politieke nabijheid. In het woord volksvertegenwoordiger schuilt een uitdagende opdracht: de noden, dromen en verlangens van de bevolking accuraat detecteren en omzetten in beleidsvoorstellen. Ook aan de linkerzijde zijn er heel wat verkozenen die te weinig voeling hebben met het lot en de positie van de 30 à 40 procent gezinnen en burgers die uitermate hard hun best moeten doen om het einde van de maand te halen. Niet alles, maar veel begint bij luisteren naar de verhalen en perspectieven van burgers.De bevolking verlangt niet naar beloftes maar wel naar nabijheid en betrokkenheid. Een grotere en betere nabijheid is nodig om aan een krachtig en effectief tegenverhaal te bouwen. Dit veronderstelt de aanwezigheid van immateriële en materiële infrastructuur: een eigen krant of weekblad, eigen mediakanalen, publicaties, ontmoetingsplekken, cultuurcafés waarbij, voorbij de kapelletjespolitiek, denkers en doeners uit de linkerzijde bondgenootschappen smeden en de burgerbevolking doen verlangen naar en doen geloven in broederschap, sociale vooruitgang en ecologische betrokkenheid.",2023-08-03T03:00:48+0200,NL
0,https://www.demorgen.be/tv-cultuur/muziek-schrijven-zorgt-ervoor-dat-ik-niet-uit-elkaar-val-miles-kane-over-zijn-nieuwe-soloplaat~b8d6015c5/,‘Muziek schrijven zorgt ervoor dat ik niet uit elkaar val’: Miles Kane over zijn nieuwe soloplaat,"Met een plaat vol explosieve britpop laat crooner-rocker Miles Kane horen dat One Man Band weleens zijn opstapje naar een glorieuze toekomst als sologanger zou kunnen zijn. ‘Maar ik ben slecht in alleen zijn.’“Geloof me: ik heb echt geen cokeprobleem”, grijnst Miles Kane zijn hagelwitte tanden bloot wanneer hij een keer te vaak opzichtig zijn neus ophaalt en onze argwanende blik monstert. “De hooikoorts is me aan het vermoorden, denk ik. Ik snuif me te pletter. Maar hey, áls je iets op zak zou hebben, mag je altijd delen hoor. Wie weet hoe leuk dit gesprek nog wordt.” De klaterende lach die daarop volgt, is haast net zo aanstekelijk als het zangerige Liverpoolse accent waarvan hij zich vrijelijk bedient. Het is onmogelijk om Miles Kane géén vrolijke of vriendelijke peer te vinden. Dat verklaart vast ook zijn artistieke parcours.Want voorlopig blijft hij méér bekend om zijn vriendschap met Alex Turner van Arctic Monkeys - waarmee hij de rangen deelt in The Last Shadow Puppets - en in een ander geval ken je zijn naam wel van talrijke bands als The Little Flames, The Rascals, of Dr. Pepper’s Jaded Hearts Club Band met Matthew Bellamy van Muse. Ook zijn samenwerkingen met Jamie T of Lana Del Rey worden eerder in de mond genomen dan zijn solowerk. Maar geloof hem op zijn coke-loze woord: deze nieuwe plaat zou hem ook als einzelgänger moeten lanceren.Al gaat alleen zijn hem niet zo goed af. Of die bedenking maak je jezelf toch wanneer je ‘Doubles’ hoort op zijn nieuwe plaat One Man Band: “A catalyst for doubles and red wine / Oh I miss my two player high”, zingt hij daar. “Kijk eens aan: ik zing over een high”, grinnikt hij. “Een béétje onderzoeksjournalist zou me nu al lang te grazen hebben genomen. Maar ik pleit onschuldig, edelachtbare. In die tekst gooi ik gewoon een kushandje naar een ex, met wie ik Mario Bros speelde. Wanneer je computerspelletjes in je uppie speelt na een breuk, besef je soms pas hoe hard alléén zijn er kan inhakken. Die zin slaat op een dubbele wodka en een zielig spelletje op jezelf: de onheilige drievuldigheid van eenzaamheid.”Met One Man Band zoekt Kane aansluiting bij de Northern Soul die ook The Verve ooit beleed, en belangrijker nog: zijn eigen tien jaar oude debuutplaat Don’t Forget Who You Are (2013). Die langspeler had zijn toekomst als soloartiest moeten beitelen. “Ik ben blij dat je het zegt, want dat vind ik dus ook. (lacht) Alleen dwaalde ik achteraf iets te ver af. Geen idee waarom. Ik hou van mijn latere platen, maar ik merk dat het grote publiek niet op die doorwrochte sound zat te wachten. De lockdown zorgde voor zoveel spanning dat deze songs er gewoon uit kwamen gespat: ik wilde energie, rauwe power en sexy songs. Dit móést uit mijn systeem. Ik ben er blij om: I’m good at rocking out. Ergens op deze plaat zing ik ‘I write lyrics in my sleep cause it keeps me together’. Dat is mogelijk de eerlijkste zin ooit: muziek schrijven zorgt ervoor dat ik niet uit elkaar val. Deze liedjes houden alle duisternis aan de deur.”Hij grinnikt even, alsof hij het binnenpretje niet wil delen. Maar dan vervolgt hij: “Ik ben eigenlijk een verschrikkelijk emotioneel ventje. Dat zie je ook in een filmpje met Roberto Baggio, de voetbalgod uit mijn jeugd. Ik ontmoette hem onlangs omdat hij lucht had gekregen van een song op deze plaat. Daarin zing ik: ‘You’re showing me the way to go / When I was feeling lost and low /I used sit and watch you steal the show’. Ik vond ’m geweldig, inclusief zijn iconische paardenstaartje. Ergens merkte ik dat hém worden mijn grootste wens was: ik wil bekend worden omdat ik de beste muzikale voorzetjes geef. Baggio zei ooit dat hij nooit genoegdoening vond in de easily scored goal. Dat is misschien het enige wat ik niet deel met hem: de songs die het makkelijkst in de vingers liggen, zijn meestal de beste.“Dat vind ook de strengste criticus in mijn eigen kring. Me mum, mate. Mijn lieve moedertje is mijn beste klankbord: ik zie aan haar blik of ik goud of stront in handen heb. Ze hoeft het niet eens uit te spreken. Gelukkig maar. (lacht) Ze houdt er gelukkig ook van als ik over the top ga: ‘I Am de Niro in Casino / (…) /I’m Pacino in Carlitos / All that being said, you’re never taking me alive / Like Sinatra would say I’m doing things My Way’, zing ik ‘You’re Never Taking me Alive’. Ik geloof niet dat ik ooit méér kon namedroppen in één song, maar het vat mij wel perfect samen op dit ogenblik. Ik ben een stout jongetje dat zich graag stoer voordoet en alles op zijn eigen voorwaarden doet. Paul Weller heeft er ooit een hele carrière op gebouwd. Ik mag daar vast wel één graantje van meepikken.”One Man Band verschijnt vrijdag bij Modern Sky / VirginMiles Kane speelt 1/9 op Crammerock",2023-08-03T03:00:47+0200,NL
0,https://www.demorgen.be/tv-cultuur/overleden-acteur-angus-cloud-nog-in-drie-films-te-zien-hij-bracht-een-unieke-energie-en-vitaliteit-naar-de-set~b93a4e2a/,Overleden acteur Angus Cloud nog in drie films te zien: ‘Hij bracht een unieke energie en vitaliteit naar de set’,"Angus Cloud, die een paar dagen geleden op 25-jarige leeftijd is overleden, is nog in drie films te zien. De Amerikaanse acteur voltooide voor zijn dood zijn scènes in een film van Universal die nog geen titel heeft, de thriller Your Lucky Day en de film Freaky Tales. Dat meldt The Hollywood Reporter.Your Lucky Day speelt zich af op kerstavond en gaat over een gijzeling in een supermarkt. De film van Universal is volgens The Hollywood Reporter een monsterfilm, geregisseerd door Matt Bettinelli-Olpin, Tyler Gillett en Chad Villella. Freaky Tales is een dramafilm van Captain Marvel-regisseurs Ryan Fleck and Anna Boden.“Angus bracht zo’n unieke energie en vitaliteit naar onze set en zijn werk”, lieten Fleck en Boden weten na de dood van de Euphoria-acteur. “We zullen hem herinneren als een slim, geduldig, levendig mens en een toegewijde collega met wie we het geluk hadden samen te werken.”Ook zijn Euphoria-collega Zendaya reageerde op Clouds overlijden. “Ik ben zo dankbaar dat ik de kans kreeg om hem in dit leven te leren kennen, om hem een broer te mogen noemen, om z’n warme, vriendelijke ogen en brede glimlach te zien, of die aanstekelijke kakelende lach te horen. Ik moet glimlachen als ik er nog maar aan denk”, schrijft ze op Instagram. “Ik weet dat mensen deze uitdrukking vaak gebruiken wanneer ze het hebben over mensen van wie ze houden: ‘Ze konden elke kamer oplichten.’ Maar jongens: Angus was daar de beste in. Ik zou hem graag zo willen herinneren. Voor al het licht, de liefde en de vreugde die hij ons schonk.”Het is nog niet zeker waaraan Cloud is overleden. (HLN/AD)",2023-08-03T03:00:47+0200,NL
0,https://www.demorgen.be/tv-cultuur/nieuwe-concerten-van-queen-zijn-misschien-de-laatste~bd82682f/,Nieuwe concerten van Queen zijn ‘misschien de laatste’,"Queen en Adam Lambert (41) hebben fans ongerust gemaakt over hun toekomst, nadat ze vijf shows in Japan hebben aangekondigd als onderdeel van hun Rhapsody Tour, en suggereerden dat dit mogelijk de laatste keer zal zijn.In een verklaring schreven bandleden Roger Taylor en Brian May: “We hebben veel zin om terug te keren naar Japan, het land dat altijd een speciaal plekje in ons hart heeft gehad. Dit kan wel eens de laatste keer zijn... wie weet?”De cryptische opmerking heeft bij veel fans de vrees gewekt dat de iconische rockband overweegt om met pensioen te gaan. Op sociale media hebben verschillende fans hun zorgen geuit over de mogelijke betekenis van de woorden van de band. “Hoe bedoel je ‘de laatste keer’”, schreef een bezorgde fan op Instagram, terwijl anderen hun hoop uitspraken dat de band nog een keer zal optreden in hun eigen land.De Noord-Amerikaanse etappe van de Rhapsody Tour begint in oktober, gevolgd door de vijf Japanse concerten in verschillende stadions die gepland staan voor februari. De tournee is een belangrijk moment in de carrière van de band, die samen met Adam Lambert nieuwe hoogtes heeft bereikt na het enorme succes van de film Bohemian Rhapsody, een biopic over overleden Queen-zanger Freddie Mercury. (HLN)",2023-08-03T03:00:47+0200,NL
0,https://www.demorgen.be/tv-cultuur/scenaristenbond-en-filmstudio-s-gaan-vrijdag-weer-in-gesprek-over-staking~be4da9d2/,Scenaristenbond en filmstudio's gaan vrijdag weer in gesprek over staking,"De Amerikaanse scriptschrijversbond Writers Guild of America (WGA) en de Alliance of Motion Picture and Television Producers (AMPTP), die filmstudio’s en streamingdiensten vertegenwoordigt, gaan vrijdag weer met elkaar in gesprek. Dat schrijven gespecialiseerde Amerikaanse media als Variety en Deadline. Het is de eerste keer dat de partijen weer met elkaar aan de tafel gaan sinds de staking van scriptschrijvers die op 1 mei is begonnen.Volgens die media heeft AMPTP het gesprek aangevraagd.De schrijvers staken onder meer omdat ze een beter loon willen en eisen dat studio’s onderhandelen over regels met betrekking tot het gebruik van kunstmatige intelligentie (AI) bij het maken van films en series.Ook Amerikaanse acteurs zijn aan het staken. Zij legden ruim twee weken geleden hun werk neer omdat ze onder meer beter verloond willen worden voor de vertoning van films en series op streamingdiensten. Ook zij willen afspraken over het gebruik van AI.Door beide stakingen liggen talloze producties in Hollywood stil. (BELGA)",2023-08-03T03:00:47+0200,NL
0,https://www.demorgen.be/nieuws/tuinrangers-rukken-uit-voor-gratis-klimaatverantwoord-tuinadvies~b973b285/,‘Tuinrangers’ rukken uit voor gratis klimaatverantwoord tuinadvies,"Of je nu over een grote of een kleine tuin beschikt, een biljartlaken of een woestijn, al twee jaar kun je gratis een beroep doen op de Tuinrangers. Hun doel: klimaatbestendige tuinparadijsjes helpen creëren waar het bruist van het leven. Wij lieten tuinranger Janine Goldwasser naar ons perceeltje afzakken.“Ach meneer, de ene tuin lijkt op een biljartlaken, de andere op een woestijn. We pakken ze allemaal aan.”Aldus de enthousiaste tuinranger Janine Goldwasser (64), nadat we ons wat schaapachtig hebben verontschuldigd voor de staat van onze in aanbouw zijnde tuin. Achteraan in die tuin, geprangd tussen de jaloersmakende groene oases van andere rijtjeshuizen, zijn de honderden rode bakstenen waarmee een vorige eigenaar een pad aanlegde nog niet eens weggehaald. De tuin vooraan is enkel omgespit en het vervallen hok achteraan baadt in tristesse. “Jullie moeten het net zien als een blanco canvas”, sust ze. “Je kan nu doen wat je wilt.”Niet dat ze een tuinarchitect is, wil of zelfs mag zijn, benadrukt ze meteen. “Wij adviseren enkel omtrent klimaatbestendig tuinieren.”Dat Vlaanderen met de Tuinrangers sinds mei 2021 inzet op onze tuinen heeft een reden. “Meer dan 10 procent van het Vlaamse grondoppervlak is tuin”, weet projectleider Werner Van Craenenbroeck (42). “En dat aandeel blijft groeien, omdat we blijven verkavelen. Tegelijk kwam het besef dat zelfs stadstuinen waardevolle stukjes natuur kunnen zijn.“De meeste tuinen zijn te kaal of te leeg, meent hij. “Groene vlaktes met veel gazon en een omheining. Wij helpen met het vinden van een lappendeken van natuurvriendelijke en klimaatrobuuste biotopen als bloemenakkers, minivijvers, vogelbosjes, zonneborders… En wil je specifiek vlinders of bijen lokken? Dan helpen we ook daarmee.”Volgens Van Craenenbroeck ziet de Vlaming graag leven rond zijn huis. “Er worden veel bijenhotels en voederplanken verkocht. Wilde tuindieren helpen is mainstream geworden. Maar je komt er niet met een vetbol. Vogels, bijen en vlinders hebben hun specifieke biotopen nodig. Een paar aanpassingen doen je tuin al bruisen van het leven.”En dus onderwerpt ex-onderwijzeres Janine, een van de 200 vrijwilligers (van wie twee derde gepensioneerd), die dag onze tuin aan haar scherpe kennersblik. Ze raadt aan om perspectief te creëren met een slingerend tuinpad, struiken of een zithoekje en maakt duidelijk dat we rekening moeten houden met licht- en schaduwinval.Anders gezegd: het is over en uit voor de locatie van ons leegstaand bijenhotel en onze nestkast. “De opening van het nestkastje richt je het best naar het (noord)oosten, zodat direct zonlicht of slagregen van geen tel is.” Bijen verkiezen dan weer hun hotellobby pal in de zon.Om onze wens om vlinders te lokken te realiseren, raadt ze enkele waardplanten (gastheren) aan: hop voor de gehakkelde aurelia, grote brandnetel voor de dagpauwoog. Check!Ze begrijpt dat we een gazon willen aanleggen voor de hond, “Maar waarom kies je geen zadenmengsel dat voor 95 procent bestaat uit grassen en voor 5 procent uit bloemzaden die laagblijvend en bestand tegen betreding zijn?” We worden ook warm van het idee om een composthoek te verstoppen achter een takkenwal waar insecten in kunnen overwinteren. Of haar voorstel om langs de tuinmuur, in de schaduw, een klimhortensia te plaatsen.Een dag later al krijgen we haar verslag via mail. Daarin staan zestien waardevolle, netjes uitgewerkte tips. Service!Niet dat iedere Vlaming zomaar een beroep kan doen op een tuinranger. In ons geval hebben we gefoefeld: op de Tuinrangers-site ontdekken we dat in de provincie Antwerpen slechts zestien gemeenten meedoen met de Tuinrangers. Merksem zit daar niet bij. Goldwasser zelf beperkt zich tot Kontich en zakte uitsluitend voor dit artikel af naar onze Merksemse tuin.De provincie Antwerpen heeft echter niet te klagen. Oost- en West-Vlaanderen doen het met respectievelijk drie en zes deelnemende gemeenten slechter. Limburg telt er acht en Vlaams-Brabant elf. De reden? Een tuinadvies mag een tuineigenaar dan niets kosten, gemeenten betalen er wel voor.Van Craenenbroeck. “Wij sluiten driejarige contracten af met lokale besturen. Dat kost kleine gemeenten met tien- tot twintigduizend inwoners 25.000 euro. We engageren ons dan om 225 tuinen te adviseren, een ploeg van drie tot zes tuingangers aan te werven en op te leiden, promotiecampagnes te verzorgen en enquêtes voor effectmetingen af te nemen.”Jaarlijks komen er vijftien gemeenten bij. Tot nu toe namen de tuingangers zo’n 5.000 tuinen onder handen.",2023-08-03T03:00:47+0200,NL
0,https://www.demorgen.be/nieuws/jimmy-mrbeast-donaldson-lesley-ann-poppe~b26fd627/,Jimmy ‘MrBeast’ Donaldson & Lesley-Ann Poppe,"Jimmy ‘MrBeast’ Donaldson, grootste youtuberNeen, niet alles wat Jimmy Donaldson aanraakt, verandert in goud. Die indruk geeft MrBeast, zoals de Amerikaan vooral bekendstaat, echter wel in zijn YouTube-video’s. ’s Werelds meest bekeken youtuber doet regelmatig stunts, geeft hopen geld weg en startte in 2020 dus ook met een eigen burgerketen. Lange tijd verkocht hij dat verhaal als erg succesvol. Deze week raakte echter bekend dat hij het bedrijf achter de keten, Virtual Dining Concepts, voor de rechter daagt wegens ‘oneetbare’ burgers. Het bedrijf reageerde zelf met een eigen rechtszaak tegen MrBeast.Lesley-Ann Poppe, ex-model, presentatrice en zangeres“Een elektrische bakfiets of step? Niets voor mij.” Dat zegt Lesley-Ann Poppe aan Het Laatste Nieuws. Ze was al langer op zoek naar een “comfortabel en ecologisch transportmiddel om de kinderen naar school te brengen en boodschappen te doen”. Het antwoord op haar zoektocht vond Poppe bij een koppel dat ze tegenkwam op strand: zij gebruiken daarvoor een elektrisch golfkarretje. Dat leek Poppe en haar man Kevin zo’n goed idee dat ze die nu zelf verkopen om in de Antwerpse binnenstad te gebruiken, waar bovengronds parkeren voor bezoekers sinds 1 augustus verboden is. Wie een karretje wilt, moet daarvoor algauw zo’n 7.000 euro neertellen.",2023-08-03T03:00:47+0200,NL
0,https://www.demorgen.be/nieuws/peter-de-vleeschauwer-de-politieman-die-werd-ontvoerd-op-het-werk-en-meteen-erna-geliquideerd~badb0bdc/,"Peter De Vleeschauwer, de politieman die werd ontvoerd op het werk en meteen erna geliquideerd","Op een dag in 1996 werd politieman Peter De Vleeschauwer van achter zijn tafeltje gesleurd in een politiegebouw in het centrum van Sint-Niklaas. Hij werd in een BMW geduwd en kort daarna met een nekschot geëxecuteerd. De zaak is nooit opgehelderd, en zal dat ook nooit worden.Nooit transformeerden zo veel Belgen simultaan tot vegetariër of veganist als in de dagen na 20 februari 1995. Die avond werd in het Kempense Wechelderzande het lichaam ontdekt van veearts Karel Van Noppen (42). Hij voerde namens het Instituut voor Veterinaire Keuring (IVK) controles uit op illegaal toegediende hormonen in de veeteelt. Hij werd niet ver van zijn woning opgewacht door huurdoder Albert Barrez. Die handelde in opdracht van topcrimineel Carl De Schutter, die op zijn beurt was ingehuurd door de hormonenmaffia.“Kunnen ze die mens niet gewoon omkopen?”, had Barrez eerst nog gevraagd. Nee, dat ging niet. Er was geen andere manier om de 100 procent onkreukbare Karel Van Noppen te stoppen.Barrez was gekomen met een gestolen BMW 753i. Hij loste meerdere schoten met een Norinco .45, een in België zeldzaam Chinees pistool. Het waren de kogels uit dat pistool die de speurders op het spoor van De Schutter zetten.Goed anderhalf jaar na de moord op Van Noppen werd opnieuw een wetshandhaver vermoord. Op een veeleer atypische manier.Rijkswachter Peter De Vleeschauwer (37) wordt in de avond van 14 november 1996 ergens tussen 20.30 uur en 20.40 uur meegenomen uit de rijkswachtkazerne in de Vermorgenstraat in Sint-Niklaas. Zes buurtbewoners en een man die daar net parkeert horen of zien het gebeuren. Een buurtbewoner ziet een blonde man die een andere man, Peter De Vleeschauwer, achteraan in een BMW5 duwt, zelf mee instapt en de deuren dichtgooit. “Ze vlamden weg”, getuigt een buurman. “De auto is met enorme snelheid en gierende banden weggeschoten.”De parkeerder zegt dat hij niet anders kon dan zich versmallen. “De auto is op een meter gepasseerd en bleef de snelheid opvoeren. Ik diende dicht tegen mijn wagen te blijven om een aanrijding te vermijden. De auto is het Stationsplein opgedraaid zonder te remmen.”Op dat plein komen drie straten samen. De BMW neemt hierna zo goed als zeker de snelste weg richting de dichtstbijzijnde oever van de Schelde.Wie bedenkt dit? Een politieman meenemen uit een politiekantoor waarvan je van buitenaf enkel de poort kan zien? Hoe kan je erop vertrouwen dat enkel die politieman aanwezig zal zijn?Tot 19.30 uur zijn behalve De Vleeschauwer zelf zes rijkswachters in de kazerne aanwezig, allemaal gewapend: Danny D., Mario V., Peter V., Tony D., Erik M. en Koen D. De eerste vier rijden rond halfacht naar buiten om te patrouilleren in de straten van Sint-Niklaas. Kort na hen verlaat ook Erik M. de kazerne, en om 19.50 uur doet Koen D. dat.De hele dag door zijn er meerdere rijkswachters aanwezig in het gebouw, behalve tussen 19.50 en 20.40 uur. In die 50 minuten zit Peter De Vleeschauwer daar alleen als zogenaamde ‘planton’. Dat is rijkswachtjargon voor onthaal. Hij bedient vanop die plek de knop waarmee de op de straatkant uitgevende garagepoort wordt geopend of gesloten.De Vleeschauwers dienst zou aflopen om 21 uur. Om 20.40 uur komt zijn vervanger Eric C. aangefietst. Hij ziet dat de ’s avonds in regel gesloten poort van de kazerne wagenwijd openstaat. Naast de werkplek van de planton ziet hij de rijkswachtjas van zijn collega op de grond liggen, een afgescheurd epaulet, een omgevallen stoel en een soepkom. “Er is soep gemorst op de printer”, meldt Eric C. nog. En: “De soep is nog lauw.”Als ze zijn omkleedkastje doorzoeken, vinden zijn collega’s daar de kwitantie van iets wat Peter De Vleeschauwer twee dagen voor zijn dood in Dendermonde is gaan doen. Hij heeft er onderzoeksrechter Walter Van De Sijpe officieel akte laten nemen van een burgerlijke partijstelling wegens “doodsbedreigingen via herhaalde telefonische oproepen”, zowel bij hem thuis als op zijn vaste lijn bij de rijkswacht.Daar sprak op 7 november iemand deze woorden in: “Peter nu dood.” Over een ander telefoontje beschreef hij tegenover vrienden hoe er was gezegd: “Als ge nog een schoon leven wilt, dan moet ge zwijgen.” Een burgerlijke partijstelling kost in die tijd 3.000 Belgische frank, 75 euro. In het geval van De Vleeschauwer komt dat neer op 5 procent van zijn maandloon.Peter De Vleeschauwer is in Lokeren lid van Agalev, het toenmalige Groen. De combinatie van milieuactivisme en het rijkswachtuniform is in 1996 al net zo absurd als het zou zijn geweest in de tv-reeks 1985. De Vleeschauwer gaat door het leven als eenzame en onvoermoeibare whistleblower. Omdat zijn collega’s hun ogen dichtknijpen voor illegale lozingen in de Durme, voor een pedofiele pastoor, voor de gratis Duvels waarmee een garagist zich heeft verzekerd van een monopolie op takelopdrachten.Ook hijzelf kleurde volgens zijn collega’s buiten de lijntjes. Nadat een automobilist een fietser had aangereden en De Vleeschauwer de verklaring van het slachtoffer opnam, heeft hij in het proces-verbaal (pv) het tijdstip van het verhoor vervalst. De man zou overlijden in het ziekenhuis. Door het gewijzigde tijdstip hoopte De Vleeschauwer de rechten van zijn nabestaanden tegenover de verzekeringsmaatschappij te vrijwaren. Zijn oversten lijken maar wat blij dat ze iets in handen hebben tegen hem en leggen een tuchtsanctie op.Maar die wordt niet meteen concreet en op 21 september 1996 dringen elf leden van de brigade Lokeren in een petitie aan de rijkswachtvakbond NSRP aan op de onmiddellijke mutatie van De Vleeschauwer. “Niettegenstaande een meerderheid van de brigade besliste niet meer met De Vleeschauwer te willen werken, stellen wij vast dat er geen enkel initiatief genomen wordt.” Het lijkt deze petitie te zijn die aanleiding gaf tot zijn mutatie naar Sint-Niklaas, enkele dagen later.In wat voor sferen het conflict zich situeert valt op te maken uit de verhoren van zijn weduwe. “Het ging zo ver dat een vergadering werd bijeengeroepen in de brigade Lokeren, waar bij handopsteking werd gestemd wie nog met Peter wilde samenwerken. Hierbij zou volgens Peter door S. en P. druk zijn uitgeoefend op andere leden van de brigade. Men zou onomwonden aan wie niet tegenstemde gevraagd hebben ‘of zij misschien de volgende wilden zijn’. Leden van de brigade verweten Peter zijn omgang met mensen van lagere klasse en vreemdelingen.”De weduwe beschrijft hoe haar man reageerde op zijn mutatie. “Peter heeft gezegd dat als dat zo zat, er verschillenden gingen moeten bloeden.”Als rijkswachter P. op 13 december 1996 wordt verhoord door het Comité P is Peter De Vleeschauwer exact een maand spoorloos. P., een van de initiatiefnemers voor de petitie, suggereert dat zijn collega helemaal niet is ontvoerd en dat die na kennisname van zijn mutatie naar Sint-Niklaas is gaan flippen. “Wij zaten op dat ogenblik met een aantal mensen samen en toen hij ons passeerde, trok hij met een enorme smak de deur dicht. Hij had een blik in zijn ogen van ‘een wild dier’. Toen ik dat zag, dacht ik dat hij tot alles in staat was. Opgezet spel van hem is volgens mij, rekening houdend met zijn complexe persoonlijkheid, niet uit te sluiten. Ik heb echter geen enkel idee waar of bij wie hij zich in dat geval zou schuilhouden.”Het is wat nagenoeg alle op de zaak zittende journalisten in de weken na de verdwijning dagelijks off the record zal worden toegefluisterd. Dat niet mag worden uitgesloten dat De Vleeschauwer zich rond deze tijd aan de zijde van een blondine te goed zit te doen aan mojito’s op een ver en tropisch eiland.Een week na zijn verhoor, op 21 december 1996, schuift P. mee aan voor de glühwijn op een buurtfeestje. De gesprekken gaan over de ontvoerde rijkswachter. De overbuurman van P. hoort hem zeggen: “Indien ze Peter De Vleeschauwer vinden, dat ze hem dan maar niet vinden met een kogel in zijn hoofd.”Vijf dagen later vaart plezierboot MPS Jadran op de Schelde ter hoogte van Hamme voorbij het standbeeld van Filip de Pillecyn. Het is laag water en op een laag stenen merkt de schipper een lichaam in een blauw uniform. Het is Peter De Vleeschauwer. Hij is om het leven gebracht met een in de nek opwaarts afgevuurde kogel. De kogel heeft het hoofd vooraan verlaten, perfect in het midden van de twee ogen. Dat lijkt te wijzen op het werk van iemand die dit vaker heeft gedaan. Er is geen munitie waar het lab mee aan de slag kan.“De waterligtijd wordt op zes weken geschat”, zegt het autopsieverslag. “Het slachtoffer was meer dan vermoedelijk overleden op het ogenblik dat het in het water terechtkwam.”Peter De Vleeschauwer is meteen na zijn ontvoering geliquideerd en als alles volgens plan was verlopen, was zijn lichaam nooit meer teruggezien. Dat valt op te maken uit een verklaring van Marc Wouters, maritiem technicus bij de Vlaamse Gemeenschap, afdeling Schelde. Hij legt in een verhoor uit dat het op 14 december 1996 om 18.44 uur hoog water was. “Zodat het water omstreeks 21 uur aan het afgaan was. De gemiddelde stroomsnelheid bedroeg tussen de 0,9 en de 1 meter per seconde. Gezien de tijd tussen het verdwijnen en het vinden is het onwaarschijnlijk dat hij altijd gedreven heeft.”Eric C., de rijkswachter die hem die avond zou aflossen voor de plantondienst, zegt in een verhoor op 7 januari 1997: “Mijn indruk is dat Peter niet verontrust geweest is toen er iemand in het plantonlokaal kwam. Hij moet zonder wantrouwen achter zijn klavier zijn blijven zitten en uiteindelijk toch verrast geweest. Ik sluit bijgevolg niet uit dat de daders binnen de rijkswacht moeten worden gezocht. Een buitenstaander kan de gebruiken in het gebouw niet kennen.”Als je rijkswachters de moord op een rijkswachter laat onderzoeken, staat het vervolg in het België van de jaren 90 in de sterren geschreven. Tot vier keer toe worden onschuldige zielen op grond van cafépraat weken- of maandenlang in voorarrest geplaatst. Ex-profwielrenner Johnny Van der Veken overkwam het zelfs twee keer. “Een keer ben ik zeventien uur lang ondervraagd. ‘Als je bekent, stoppen we’, zeiden ze.”",2023-08-03T03:00:47+0200,NL
0,https://www.demorgen.be/tech-wetenschap/wetenschappers-knipperen-met-de-ogen-kunstmatige-menselijke-embryo-s-preciezer-dan-ooit~b2abc267/,Wetenschappers knipperen met de ogen: kunstmatige menselijke embryo’s preciezer dan ooit,"Onderzoekers maken grote vorderingen met de ontwikkeling van kunstmatige menselijke embryo’s. Waarom is dat nodig? En mag dat zomaar? ‘We zijn nog nooit zo dicht bij de real deal geweest.’Wie creëert als eerste een kunstmatig menselijk embryo? Of in elk geval een niet van echt te onderscheiden ‘embryoachtige structuur’, zoals de meeste wetenschappers liever zeggen?Dat is de inzet van een wereldwijde wedloop die op dit moment plaatsvindt. Wetenschappers uit Groot-Brittannië en uit Israël, uit de Verenigde Staten en China buitelden onlangs over elkaar heen om hun nieuwste resultaten aan de wereld kenbaar te maken. Zo traag en geregisseerd als het wetenschappelijke proces vaak is, zo snel en ongecontroleerd ging het nu.Het begon allemaal met een stuk in The Guardian, over het werk van de Pools-Britse ontwikkelingsbioloog Magdalena Zernicka-Goetz. ‘Wetenschappers hebben uit stamcellen de eerste synthetische menselijke embryo’s gecreëerd’, luidde de eerste zin van het artikel, dat sprak over ‘een baanbrekende stap’. Zernicka-Goetz had haar onderzoek die dag gepresenteerd op een congres in Boston.Maar was ze wel de eerste? Nog geen dag later zette de Palestijnse stamcelbioloog Jacob Hanna een artikel met dezelfde strekking op bioRxiv, een website voor wetenschappelijke voorpublicaties. Kennelijk wilde hij voorkomen dat Zernicka-Goetz in haar eentje met de eer ging strijken. Al snel volgden onderzoeksgroepen uit de Verenigde Staten en China. Twee van de vier stukken zijn sindsdien gepubliceerd door Nature.Zo schoof in korte tijd de grens van het wetenschappelijke kennen en kunnen een behoorlijk eind op – en iedereen kon daar getuige van zijn.Vooral de resultaten van Jacob Hanna deden wetenschappers over de hele wereld met de ogen knipperen. Zijn groep maakte uit stamcellen – die zowel waren gewonnen uit een embryo als uit het bloed van een donor – een ‘embryomodel’ dat er precies zo uitziet als een écht embryo op 14 dagen na de bevruchting. Let wel: dus zonder dat er in dit geval een bevruchting, met een eicel en een zaadcel, aan te pas kwam.“Het geeft haast een unheimisch gevoel, zo veel lijkt dit op een echt embryo”, zegt Jesse Veenvliet, die met de onderzoeksgroep die hij leidt aan het Max Planck Instituut voor Moleculaire Celbiologie en Genetica in Dresden zelf ook ‘embryoachtige structuren’ maakt.“We zijn nog nooit zo dicht bij de real deal geweest, dit is echt ongelooflijk”, beaamt Susana Chuva de Sousa Lopes, hoogleraar ontwikkelingsbiologie aan de Universiteit Leiden. “Tot nu toe werden dit soort embryomodellen in een petrischaaltje al snel plat, een tweedimensionaal hoopje cellen. Nu zien we echt een driedimensionale structuur, met alle holtes die in een embryo horen te zitten.”Zowel Jacob Hanna als Magdalena Zernicka-Goetz begon het experiment met stamcellen: cellen die nog het vermogen hebben zich in allerlei richtingen te ontwikkelen. De onderzoekers verdeelden die stamcellen in drie groepjes, en stuurden die groepjes vervolgens ieder een andere richting op qua ontwikkeling. Hanna deed dat met chemische stofjes, Zernicka-Goetz werkte met genetische modificatie. Daarna brachten beide onderzoekers de groepjes cellen weer bij elkaar, en vervolgens gebeurde het wonder: de cellen organiseerden zich uit zichzelf tot een soort embryo, met alle celtypen die daarbij horen.“Het is alsof je legosteentjes van verschillende kleuren bij elkaar gooit en die zichzelf op kleur sorteren”, legt Veenvliet uit. En om in die analogie te blijven: dat legobouwwerk blijkt daarna ook nog te kunnen groeien en zich te kunnen ontwikkelen.Hoever? Dat weet nog niemand. “Jacob Hanna kapte zijn experiment af na 14 dagen, maar er was geen reden om te stoppen: de embryoachtige structuren zagen er toen niet slecht uit”, zegt Chuva de Sousa Lopes.En dan, wat kun je er dan mee, als je een soort-van-menselijk embryo in handen hebt?Op de eerste plaats kunnen wetenschappers er fundamenteel onderzoek mee doen. Ze kunnen leren wat er met een menselijk embryo gebeurt in de eerste dagen na de innesteling. Normaal gesproken is dat een ‘black box’, zoals Zernicka-Goetz het noemt. Een bevrucht embryo dat door de baarmoeder zweeft en zichzelf vervolgens vastzet, is niet zo gemakkelijk te bestuderen. Een synthetisch embryo in een petrischaaltje wel.Zulk onderzoek leidt bovendien direct naar praktische toepassingen. Zernicka-Goetz begint haar voorpublicatie met de opmerking dat “de menselijke voortplanting opvallend inefficiënt is, met naar schatting 60 procent van zwangerschappen die misgaat in de eerste twee weken na de bevruchting”. Als je beter weet wat er gebeurt, en wat een zich ontwikkelend embryo nodig heeft, zouden vrouwen misschien gemakkelijker zwanger kunnen raken.“Ook het succes van ivf zou je op die manier kunnen verhogen”, denkt Veenvliet. Hij noemt een voorbeeld uit onderzoek dat hij zelf deed: door het zuurstofgehalte rond een embryomodel te verlagen, verliep de ontwikkeling beter – en dat is best te begrijpen, want ook in de baarmoeder staan embryo’s normaal gesproken bloot aan een zeer laag zuurstofgehalte. Veenvliet: “Als je op die manier betere embryo’s krijgt, zullen ook ivf-pogingen vaker slagen.”Daarnaast kun je op de embryomodellen toxische tests uitvoeren. “Je zou er medicijnen mee kunnen testen op giftigheid tijdens de zwangerschap”, zegt Veenvliet. “Denk aan het middel softenon, dat in de jaren zestig werd gegeven tegen zwangerschapsmisselijkheid. Er kwamen daardoor duizenden kinderen met handicaps zoals verkorte ledematen ter wereld, een groot deel van hen overleed zelfs. Bij dierproeven met zwangere muizen had dat medicijn geen problemen opgeleverd. Maar als je het had kunnen testen op menselijke embryomodellen, had je meteen kunnen zien dat er iets mis was.”Toch is haar eigen werk vooral ingegeven door fascinatie, vertelt Chuva de Sousa Lopes. “Op deze manier begrijpen we steeds meer van het mysterie van het leven.”Alles goed en wel, maar mag dit allemaal zomaar? Het onderzoek met menselijke embryo’s is, in Nederland en in veel andere landen, aan strenge regels gebonden: je mag ze laten groeien tot uiterlijk 14 dagen na de bevruchting. De grote vraag is: moet dat ook gelden voor de creaties zoals Jacob Hanna, Magdalena Zernicka-Goetz en anderen die maken? Zijn dat embryo’s, of niet?“Nee, dit kun je geen embryo’s noemen”, zegt Veenvliet overtuigd. “Ze kunnen niet uitgroeien tot een baby, daarvoor durf ik mijn hand in het vuur te steken. Je kunt ze niet eens in een baarmoeder plaatsen om ze verder te laten groeien: het stadium waarin innesteling plaatsvindt wordt bij het maken van deze structuren simpelweg overgeslagen. In een petrischaaltje verder opkweken gaat ook niet, die techniek bestaat nog niet. Bovendien: ook bij muizen of andere dieren is het nog nooit gelukt om levensvatbare kleintjes te creëren uit kunstmatige embryo’s.”Voor Veenvliet is dat reden genoeg om te zeggen: laat deze embryomodellen maar verder groeien dan die ontwikkelingsfase van 14 dagen. “Ik zou wel willen weten wat er gebeurt: gaan zich de voorlopers van organen vormen, een hartje? Als je tot het stadium wacht dat in de natuur na 21 dagen wordt bereikt, is dat te zien. Dan hebben we ook een beter idee van wat voor entiteiten dit zijn.”Er zijn ook wetenschappers die niet uitsluiten dat er uit deze embryoachtige structuren wél een echt mensje kan groeien, in elk geval op termijn. Op sociale media mengde Gert Jan Veenstra, moleculair ontwikkelingsbioloog aan de Radboud Universiteit, zich in de discussie over het onderwerp. Hij pleitte ervoor om op een zeker moment de ‘eendentest’ toe te gaan passen. Die luidt: als het eruitziet als een eend, zwemt als een eend, en kwaakt als een eend, dan is het waarschijnlijk een eend.“Op die manier zou je ook naar deze embryomodellen kunnen kijken”, licht Veenstra telefonisch toe. “Als het lijkt op een embryo, de diverse cellen heeft van een embryo, die dezelfde ordening hebben als in een embryo, en dezelfde genen staan aan en uit als in een embryo, dan is het waarschijnlijk een embryo.”Het is nu eenmaal onmogelijk om de proef op de som te nemen en een kunstmatig embryo tot aan het einde door te laten groeien, betoogt Veenstra. “Dat zou onethisch zijn, zowel voor de moeder bij wie je zo’n kunstmatig embryo in de baarmoeder zou plaatsen als voor het kind dat op die manier mogelijk ontstaat. Wie weet wat de gevolgen voor hun gezondheid zouden zijn? Een definitief bewijs van de levensvatbaarheid van deze menselijke embryomodellen krijgen we dus niet. Maar als het bij dieren eenmaal is gelukt om op deze manier nakomelingen te krijgen, moeten we ervan uitgaan dat het ook bij mensen kan.”Nog een half jaar, misschien een jaar: zo lang geeft Susana Chuva de Sousa Lopes het, voordat er op deze manier uit stamcellen levende muisjes worden gekweekt. “Vanaf dan kun je ook voor de mens niet meer volhouden dat deze embryoachtige structuren alleen maar modellen zijn”, vindt ook zij. “Maar tot die tijd is dit een grijs gebied. Voor onderzoekers komt het dan goed uit om te zeggen dat het geen embryo’s zijn, want op die manier kunnen ze ermee doen wat ze willen.”Het verklaart misschien waarom ook Magdalena Zernicka-Goetz, de wetenschapper met wie de ophef over kunstmatige embryo’s begon, voortdurend benadrukt dat haar ‘kleine clusters van cellen’ weliswaar ontzettend op embryo's lijken, maar absoluut géén echte embryo’s zijn. Ook zij lijkt zich ervan bewust te zijn dat de poort naar een nieuw, fascinerend onderzoeksterrein ieder moment in haar gezicht kan worden dichtgeslagen.",2023-08-03T03:00:46+0200,NL
0,https://www.demorgen.be/tv-cultuur/makers-van-podcasts-op-zoek-naar-centen-zelfs-de-best-beluisterde-leveren-in-vlaanderen-niet-genoeg-op-om-van-te-leven~beee99e3/,Makers van podcasts op zoek naar centen: ‘Zelfs de best beluisterde leveren in Vlaanderen niet genoeg op om van te leven’,"Podcasts luisteren doen we steeds vaker, ervoor betalen willen we amper. Een spreidstand die podcastmakers van allerlei pluimage hoofdbrekens bezorgt. ‘Tweeduizend euro voor een reclamespotje? Daar geef je toch je vrijheid niet voor op?’Behoorlijk ontluisterend. Beter kun je de cijfers die onderzoekers van de Arteveldehogeschool de voorbije maanden oplijstten niet samenvatten. Ze onderzochten de betaalbereidheid van podcastluisteraars. En hoewel die behoorlijk fanatiek blijken in het luisteren, laat zowat 70 procent van hen weten er zelfs nog niet aan te denken te betalen voor die luisterbeurten.Een harde boodschap om zo zwart op wit te zien staan. Maar eigenlijk niets nieuws voor al wie met podcasts bezig is.“Zelfs de best beluisterde podcasts leveren in Vlaanderen niet genoeg op om van te leven.” Laura Scheerlinck weet waar ze het over heeft. Ze is samen met Silke Vandenbroeck host van De volksjury, een immens populaire true crime-podcast goed voor 375.000 luisteraars per maand en een bijzonder enthousiaste fanbase.“Veel mensen gaan ervan uit dat die cijfers genoeg moeten zijn om er een inkomen aan over te houden, maar dat is dus een misvatting.” Die luisterbeurten, hoeveel het er ook zijn, brengen immers geen euro in het laatje. “Blijkbaar is het een paar jaar geleden tijdens een meeting op het hoofdkwartier van Spotify, tot nader order het populairste podcastplatform, goed fout gelopen”, lacht Scheerlinck. “Daar is toen bepaald dat je in tegenstelling tot muziek voor podcasts niet betaald wordt per luisterbeurt.”Sinds die faliekant afgelopen vergadering in het Hoge Noorden wordt gezocht naar alternatieve inkomstenbronnen. Merchandising bijvoorbeeld. Met liveshows in theaterzalen en culturele centra, aan zo’n podcast gekoppelde boeken, of totebags en koffiemokken met de merknaam erop, proberen podcastmakers geld in het laatje te brengen.En dat werkt, vertelt Andries Beckers, samen met comedian Alex Agnew de man achter de microfoon bij Welcome to the AA, net als De volksjury een Vlaams podcastmonument. “De ticketverkoop van zo’n liveshow levert ons uiteraard iets op. Maar daartegenover staat dat je ook heel wat tijd in dat soort events stopt. Het is dus eigenlijk geen vergoeding voor de tijd die je aan het maken van je podcast besteedt.”Eenzelfde verhaal horen we bij Scheerlinck. Ook zij wijst op de extra tijd die ze in de liveshows van De volksjury investeert. “We zijn ook niet met die shows gestart om financiële redenen. Het was gewoon iets waar onze fans om vroegen en waar wij ook veel zin in hadden.”Hetzelfde geldt voor de boeken en andere hebbedingen die van De volksjury te koop zijn. “Ook die zijn er vooral op vraag van de fans gekomen. Je moet de opbrengst die dat oplevert ook niet overschatten. Het is niet zo dat we tienduizend van die totebags verkopen.”Bijkomend probleem: merchandising heeft enkel slaagkansen bij podcasts, zoals De volksjury of Welcome to the AA, die met een merknaam kunnen uitpakken. Voor het podcastcollectief SCHIK – dat succesvolle titels als Bob en El Tarangu achter zijn naam heeft staan – is dat een pak moeilijker. “Wij moeten ons luisterpubliek bij elke productie opnieuw opbouwen”, vertelt Randy Vermeulen, eindredacteur en producent bij SCHIK.Is het inlassen van reclameblokken dan een alternatief? Die kunnen een deel(tje) van het probleem oplossen, denkt Vermeulen. “Maar verwacht niet dat je daar het leeuwendeel van je budget mee bij elkaar krijgt.”Het bewijs van die stelling wordt geleverd door De volksjury, waar luisteraars reclame voor bijvoorbeeld Hello Fresh of Air Up te horen krijgen. “Dat brengt iets op, maar lang niet genoeg om de productiekosten te dekken”, geeft Scheerlinck toe.Het is meteen de reden waarom ze bij Welcome To the AA, op een flirt met Humo na, zich niet aan reclame wagen. Beckers: “Wat krijg je voor zo’n spotje? 1.500 euro, in het beste geval 2.000 euro. Ik weet dat we gezeik krijgen als we plotseling met reclame zouden beginnen. (lacht) Toen we Humo als sponsor vermeldden, kregen we al mails van mensen die vonden dat de toon van de podcast toch net iets anders was. Als we dat gezeik erbij willen nemen, zal het toch voor meer dan 2.000 euro moeten zijn.”Het probleem is dat die reclamespotjes niet op hun echte waarde worden geschat, klinkt het in podcastkringen. Waar radiospotjes op traditionele zenders vaak gewoon voorbijwaaien en opgaan in de achtergrond, is dat bij een podcast anders. Omdat die audiovorm nu eenmaal een bepaalde vorm van concentratie vraagt, komen de spotjes die daarin verwerkt worden veel beter binnen.“Ik weet welke impact onze podcast heeft”, zegt Beckers. “Als wij een auteur te gast hebben, mogen ze bij de drukkerij bij wijze van spreken al een extra druk van zijn boek bestellen. En de bedragen die ons op de reclamemarkt worden aangeboden voor integratie in Welcome to the AA staan daar absoluut niet in verhouding mee.”Dan ziet Beckers meer heil in een structureel partnership, zoals we in grotere podcastmarkten als de Verenigde Staten zien: één merk dat zijn naam aan een podcast verbindt in ruil voor een substantieel bedrag.Het is een pad dat ze ook bij SCHIK wilden bewandelen voor hun nieuwste productie De erfenis, die ze zonder de financiële steun van een omroep als VRT of VPRO willen produceren. “We hebben laten becijferen dat zo’n partnership bij een van onze producties goed zou zijn voor zo’n 50.000 euro per jaar”, zegt Vermeulen. “Alleen is de markt daar blijkbaar nog niet klaar voor: we zijn er niet in geslaagd een sponsor te vinden die dat bedrag op tafel wil leggen.”Ook Beckers en Agnew zijn bezig met een marktonderzoek dat op termijn tot zo’n partnership moet leiden. “Het is een kwestie van tijd voor we onze handtekening zetten”, zegt Beckers. Hij verwijst naar een titel als 90 Minutes, de voetbalpodcast die onder de vleugels van VRT-merk Sporza zijn ding kan doen. “We zien onszelf ook wel zo’n deal maken. Alleen willen we dat enkel tegen het juiste bedrag doen. (lacht) Als we sell outen moet daar genoeg geld tegenover staan.”Ook een betaalmuur is een optie om geld te verdienen met het maken van een podcast. Al kan die mogelijkheid op weinig enthousiasme rekenen bij de podcastmakers die we contacteerden. “De abonnementmodellen die momenteel bestaan, zijn te ingewikkeld”, vindt Vermeulen. “Al is het maar omdat je vaak een kredietkaart nodig hebt om zo’n abonnement af te sluiten. Ik heb die bijvoorbeeld niet, wat dus zou betekenen dat ik onze eigen podcasts niet kan beluisteren. Momenteel is het ook niet mogelijk om bijvoorbeeld een volledige reeks als Bob voor een vast bedrag te verkopen.”Ook bij De volksjury geloven ze niet in dat model. “Toch niet voor het soort podcast dat wij maken. Wij bereiken een heel jong publiek. Die zijn sowieso niet bereid om te betalen.”Beckers ziet nog een ander probleem. “Je maakt zo’n podcast toch ook om er zo veel mogelijk mensen mee te bereiken. Welcome to the AA is gemiddeld goed voor 400.000 tot 500.000 luisteraars per maand. Stel dat we plots 2 euro per aflevering zouden vragen. Dan weet je dat je het grootste deel van dat publiek kwijt bent. Natuurlijk, als we slechts een tiende van onze luisteraars over houden en die willen allemaal betalen, dan spreken we over absurde bedragen. Alleen gaat dat wel ten koste van de impact die je hebt.”Nochtans zijn er wel degelijk voorbeelden te vinden waarbij zo’n betaalmuur werkt. Deze krant heeft sinds een paar weken met OK, dan niet en Mensenkennis twee podcasts achter de betaalmuur staan. “Omdat we er principieel van overtuigd zijn dat je journalistieke producten die met veel liefde en zorg gemaakt zijn niet zomaar gratis weggeeft”, legt hoofdredacteur Remy Amkreutz uit. Al speelt – uiteraard – ook het financiële een rol. “Willen we als krant blijven investeren in podcasts, dan is een duurzaam verdienmodel nodig.”Amkreutz noemt het optrekken van die betaalmuur een berekende gok. Een gok die loont, zo blijkt. “De voorbije weken hebben een heel aantal mensen een abonnement op de krant genomen specifiek om die twee podcasts te kunnen beluisteren. Dat sterkt ons in het idee op deze weg door te gaan.”Wat niet betekent dat nu alle De Morgen-podcasts achter dezelfde betaalmuur zullen verdwijnen. “Deze aanpak werkt alleen voor heel specifieke titels: podcasts die zich richten tot een nichepubliek, met bijvoorbeeld een herkenbare host als trekker”, zegt Amkreutz. Een actuapodcast zoals Lopende zaken, die normaliter na deze zomer terugkomt, mikt op een veel breder publiek. “Het is logisch dat je die gratis blijft aanbieden.”Welk verdienmodel – of welke combinatie van modellen – uiteindelijk het beste zal blijken, moet de toekomst uitwijzen. Maar dat er zo’n duurzaam model nodig is, daar twijfelt niemand aan. “De financiële onafhankelijkheid en de vrijheid die daarmee gepaard ging, heeft de podcast als genre groot gemaakt”, zegt Beckers.“Maar nu is het tijd om dat publiek te gelde te maken. Zolang je niet behoorlijk betaald wordt voor wat je doet, blijven mensen dat als een – uit de hand gelopen – hobby zien”, zegt Beckers. “Maar dat is het voor ons en heel veel andere podcastmakers al lang niet meer. Welcome to the AA is een professioneel product. Het is niet meer dan normaal dat daar een vergoeding tegenover staat.”",2023-08-03T03:00:46+0200,NL
0,https://www.demorgen.be/snelnieuws/politie-massaal-aanwezig-in-amerikaanse-senaat-na-melding-van-schutter-noodoproep-blijkt-vals-alarm~bf5d9f92/,"Politie massaal aanwezig in Amerikaanse Senaat na melding van schutter, noodoproep blijkt vals alarm","Volgens de politie van Washington zijn er tot nu toe geen gewonden en geen schutter gevonden bij kantoorgebouwen van de Amerikaanse Senaat. Het gaat mogelijk om vals alarm. De speciale politie-eenheid van het Capitool, waar de Senaat en het Huis van Afgevaardigden zijn gevestigd, waarschuwde eerder voor een mogelijke schutter.Via het noodnummer 911 was een oproep van een schutter in de Amerikaanse Senaatsgebouwen binnengekomen zijn, meldde de politie van het Capitool op X, het voormalige Twitter. Mensen die in de kantoorgebouwen van de Senaat zijn, worden nog wel opgeroepen om zich te verschuilen. Er werden ook mensen geëvacueerd.De politie heeft nog steeds geen bevestiging dat er ook echt schoten zijn gelost in het Capitool, meldt ze op sociale media. De situatie wordt wel nog onderzocht. Volgens een reporter ter plaatse zou het kunnen gaan om een persoon “met mentale gezondheidsproblemen” en niet om een daadwerkelijke schutter.De Amerikaanse Senaat is momenteel met zomerreces. De meeste politici zijn daarom niet in hun kantoren.",2023-08-02T22:13:00+0200,NL
0,https://www.demorgen.be/snelnieuws/jury-besluit-tot-doodstraf-voor-dader-massamoord-in-amerikaanse-synagoge~b38886e9/,Jury besluit tot doodstraf voor dader massamoord in Amerikaanse synagoge,"De Amerikaanse man die in oktober 2018 in een synagoge in Pittsburg elf mensen doodschoot, wacht de doodstraf. Een jury heeft woensdag gekozen voor de ultieme straf en volgens de Amerikaanse wet moet de rechter het advies van de jury volgen.De moord tijdens de gebedsdienst in de Tree of Life-synagoge in Pittsburg geldt als de bloedigste antisemitische aanslag uit de Amerikaanse geschiedenis. Behalve de elf doden – die in leeftijd varieerden van 54 tot 97 jaar – raakten zes mensen gewond.Twaalf juryleden hadden minder dan tien uur nodig om tot een unanieme uitspraak te komen. Zij liet bij hun keuze voor de doodstraf meewegen dat de man, de 50-jarige Robert Bowers, zijn daad lang van tevoren had gepland, en dat hij jaren na de moordpartij had gezegd dat hij maar één ding betreurde: dat hij niet meer joden had gedood.Dit wees op een weloverwogen daad, en ontkrachtte pleidooien van de verdediging die had aangevoerd dat Bowers psychiatrische problemen had, dat hij een “chaotische jeugd” had gehad, en dat hij als tiener al eens had geprobeerd zichzelf van het leven te beroven. Bowers was een openlijke antisemiet en een racist die op sociale media sprak over het “instandhouden van het witte ras”.Op 27 oktober 2018 stormde Bowers de synagoge binnen met een halfautomatisch geweer en drie pistolen, en begon om zich heen te schieten. Hij werd uiteindelijk ter plekke door politieagenten neergeschoten en gearresteerd. Bowers werd schuldig bevonden aan 63 misdrijven, waaronder dodelijke haatmisdrijven.De rechter zal donderdagochtend formeel het doodvonnis uitspreken.",2023-08-02T20:57:26+0200,NL
0,https://www.demorgen.be/nieuws/ook-boegbeeld-van-de-bodypositivity-lizzo-aangeklaagd-voor-intimidatie-wat-is-er-aan-de-hand~b32240d1/,Ook boegbeeld van de bodypositivity Lizzo aangeklaagd voor intimidatie: wat is er aan de hand?,"Door niet de vanzelfsprekende popster te zijn, kon Lizzo (35) uitgroeien tot boegbeeld van de bodypositivity-beweging. Haar boodschap – ‘vier wie je bent’ – staat volgens drie ex-danseressen in schril contrast met het personeelsbeleid.In de HBO-documentaire Love, Lizzo uit 2022 is het een pakkende scène: na een repetitie voert de Amerikaanse zangeres een kringgesprek met haar ‘big grrrls’ – de leden van haar danscrew. Die vertellen zonder rem over de worstelingen die met te veel kilo’s gepaard gaan. Lizzo streeft namelijk niet zozeer naar perfectie, maar wel naar ‘echtheid’, stelt ze. De danseressen moeten zich, wanneer ze het gelijknamige lied uitvoeren, ‘good as hell’ voelen als zwarte, zwaarlijvige vrouwen.Beschuldigingen van drie voormalige danseressen, big grrrls tussen 2021 en 2023, plaatsen die scène vandaag in een ander daglicht. Samen met de aanvoerder van de danscrew zou Lizzo een onveilige omgeving gecreëerd hebben, waarbij dansers onder meer seksueel geïntimideerd werden of aangesproken op hun gewicht. Een sfeer die “ingaat tegen alles waar zij voor staat”, zo leest de aanklacht die ingediend is bij de rechtbank van Los Angeles.Een incident in Amsterdam valt daarbij op. In stripclub Bananenbar zou Lizzo personeelsleden na een optreden uitgenodigd hebben om ‘de naakte artiesten aan te raken, dildo’s op te vangen die uit de vagina’s van de strippers werden gelanceerd en bananen te eten die uit de vagina’s van de artiesten staken’. Daarbij werd ook druk uitgeoefend op een vrouwelijke werknemer die weigerde mee te doen.Voor Lizzbians – haar trouwe schare fans – zal het even schrikken zijn. De beschuldigingen, die de juridische toets nog moeten doorstaan en door de stripclub zelf ontkend worden, raken aan de kernboodschap van Lizzo. De zwarte zangeres met een maatje meer is boegbeeld van een beweging die lichaamsvormen van alle heersende normen probeert te ontdoen.“Vier wie je bent”, schreeuwt Lizzo van de daken, maar niet in de coulissen? Een beetje alsof een bekende burn-outprof plots zelf een toxische leidinggevende zou blijken te zijn.In 2020 beschreef het Amerikaanse muziektijdschrift Rolling Stone Lizzo als “een nieuw soort superster”, omdat ze als zwarte zangeres met een maatje meer haar plek opeiste in “de voornamelijk slanke en witte popscene”. Een figuur als Lizzo had, zo lijkt de consensus, tien jaar geleden geen schijn van kans gemaakt in de popindustrie.Lizzo – echte naam Melissa Viviane Jefferson – lijkt op geen enkel vlak in de gangbare clichés te passen. Ze groeit op met gospel, noemt OK Computer van Radiohead de “soundrack van mijn jeugd” – niet meteen de muziek waar andere zwarte meisjes zich mee vereenzelvigen – en geeft op haar 21ste een universitaire studie dwarsfluit in Houston op, om het dan als rapper te proberen.In interviews of speeches vertelt Lizzo over de financiële problemen die volgden, en hoe ze een jaar in haar auto woonde om uit de kosten te geraken. Evengoed gaat het over de dood van haar vader, of hoe twerken haar verloste van de “hekel aan mijn kont” – in diezelfde TED-talk beschrijft ze de zwarte geschiedenis van twerken.Dat Prince haar in 2014 als tweede stem in ‘Boytrouble’ in de kijker zet, blijkt niet voldoende om het blik aan onzekerheid weg te spoelen. “Lange tijd was er voor mij geen plaats in de showroom. Ik zat weggestopt in de achterste kast”, zei Lizzo – een combinatie van roepnaam Lissa en de Jay Z-song ‘Izzo’ – na haar doorbraak in 2019.Na twee lauw onthaalde albums wordt de derde worp Cuz I Love You dat jaar wél de stormram. Met single ‘Truth Hurts’ staat ze wekenlang bovenaan in de Amerikaanse Billboard-hitlijst, in Europa charmeert vooral de dansbare zomersingle ‘Juice’. Time Magazine zet haar even later op de cover als ‘Entertainer of the year’.Entertainend is het minste wat je kan zeggen van Lizzo. Staat ze niet te schudden in een tanga, dan speelt ze (al twerkend) op de kristallen, eeuwenoude fluit van de Amerikaanse president James Madison, een van Amerika’s Founding Fathers. Altijd met de drie zelf’s in het achterhoofd: zelfvertrouwen, zelfliefde, zelfrelativering.De balans zorgde dat de positieve attitude oprecht overkwam, dat de shapewear van haar label Yitty – met maten XS tot 6XL – niet als goedkope marketing werd beschouwd. In de Emmy-winnende serie Lizzo’s Watch Out for the Big Grrrls ging ze op zoek naar dansers die er zoals haar uitzien, in tegenstelling tot “de dansers die ik via agentschappen kan inhuren”.Het orgelpunt komt er begin dit jaar, wanneer ze als eerste zwarte vrouw sinds Whitney Houston in 1994 de Grammy voor Record of the Year wint met ‘About Damn Time’. Bekroning voor een funky riedel en een funky persoonlijkheid.Onderweg waren er tot nu toe enkel kleine opschuddingen, eigen aan het vergrootglas op dit soort wereldsterren. Het woord ‘spaz’ in een lyric, die haar op forse kritiek kwam te staan van mensen die met spasmen kampen, werd uiteindelijk weggehaald. Of de TikTok-filmpjes over een tien dagen durend smoothiedieet, volgens sommige fans net iets te veel promotie voor de dieetcultuur.De storm zal nu minder snel gaan liggen. Documentairemaker Sophia Nahli Allison, die twee weken meeliep met Lizzo, noemt haar nu “arrogant, egoïstisch en onaardig”. Ook Beyoncé besloot tijdens een concert haar gewoonlijke shout-out naar Lizzo tijdens het nummer ‘Break My Soul (Queen’s Remix)’ even over te slaan.Of er iets verandert aan de introscène van Barbie zal moeten blijken. Die hitfilm, die bodypositivity viert, ontwaakt op de tonen van het nummer ‘Pink’. Gezongen door, jawel, Lizzo.",2023-08-02T19:34:42+0200,NL
0,https://www.demorgen.be/snelnieuws/china-wil-minderjarigen-s-nachts-weghouden-van-het-internet~b5b52133/,China wil minderjarigen ‘s nachts weghouden van het internet,"Chinese jongeren onder de 18 jaar zullen binnenkort niet meer met hun smartphone op het internet kunnen ‘s nachts. Er komt ook een beperking op het aantal uren dat minderjarigen overdag online doorbrengen. Dat blijkt uit een nieuwe ‘antiverslavingswet’ die vandaag is aangekondigd.De maatregel gaat in vanaf 2 september en bepaalt dat een minderjarige tussen 22 uur en 6 uur niet met een mobiel toestel op internet kan. Bovendien zullen 16- en 17-jarigen ook overdag maar twee uur online mogen zijn met hun smartphone. Bij kinderen onder de acht jaar ligt de limiet op 40 minuten. Providers krijgen nu de opdracht om die beperkingen op technisch vlak uit te voeren.Het wordt niet verplicht om de regels van de Chinese cyberspacewaakhond (CAC) strikt op te volgen. Ouders krijgen de mogelijkheid om de beperking te deactiveren.De bedoeling van de maatregel is om “een veilige en gezonde internetomgeving voor minderjarigen te creëren”, meldt de CAC nog.China had in 2021 ook al beperkingen opgelegd op het aantal uren dat minderjarigen aan videogames kunnen besteden. De goedkeuring van nieuwe games is bovendien voor een periode van negen maanden bevroren.",2023-08-02T19:11:30+0200,NL
0,https://www.demorgen.be/meningen/trump-lijkt-telkens-weer-alle-tegenstand-te-overtroeven-maar-dit-keer-is-het-misschien-anders~b84ccdbd/,"Trump lijkt telkens weer alle tegenstand te overtroeven, maar dit keer is het misschien anders","Barbara Debusschere is journalist.Donald Trump is de ultieme ‘teflonpoliticus’: zijn antiaanbaklaag is zo dik dat de grootste smerigheid van hem afglijdt. Dat inspireert ook andere leiders tot het idee dat ze met ongeveer alles kunnen wegkomen als ze maar Trumps aanpak kopiëren. Een strafklacht op verdenking van zwijggeld uit de campagnekas aan een pornoactrice of voor vertrouwelijke regeringsdocumenten thuis achterhouden? Rechtszaken over jarenlange financiële fraude? Het brengt de rechtse politicus met het oranje haar niet aan het wankelen.Integendeel. Trump lijkt in al die zaken telkens weer alle tegenstand te overtroeven. In de campagne voor de verkiezingen volgend najaar ligt hij flink op kop in de opiniepeiling. Ondanks de resem (straf)klachten. Of zelfs dankzij die procedures. De rechtszaken versterken namelijk zijn populaire stelling dat overheid en justitie rot zijn. Telkens wanneer Trump een nieuwe aanklacht te verwerken krijgt of voor de rechter moet komen, schiet het bedrag dat zijn campagneorganisatie binnenhaalt dan ook omhoog.Maar dit keer is het anders. De klacht die speciaal aanklager Jack Smith zonet tegen Trump formuleerde is ongezien in de geschiedenis en heeft het potentieel om dit politieke fenomeen onderuit te halen. Ze leest als een verhaal waar Shakespeare graag zijn tanden had ingezet. En waarin Trump wordt neergezet als vijand van de democratie. Op basis van de feiten over hoe hij zijn verkiezingsnederlaag in 2020 weigerde te aanvaarden en de resultaten poogde om te buigen, wordt de ex-president aangewreven dat hij, uit machtswellust en in samenspraak met zes ‘medesamenzweerders’, de kern van de Amerikaanse democratie heeft aangevallen.De uitkomst van deze rechtszaak zal antwoorden op de vraag of een leider in een democratie ongestraft leugens kan verspreiden en de verkiezingsprocedure kan hinderen nadat kiezers hem hebben verworpen.Kenners wijzen erop dat juridisch zwaargewicht Smith de aanklacht alvast solide heeft opgesteld. Zo staat er dat Trump er door meerdere medestanders en adviseurs van op de hoogte gebracht werd dat hij de verliezer was en de verkiezingsresultaten niet vervalst waren. Kan de aanklager dat hard maken voor de jury, dan staat vast de ex-president niet, zoals hij claimt, goedgelovig dacht dat hij had gewonnen. En dat hij met opzet leugens verspreidde die leidden tot de bestorming van het Capitool, waarbij vijf doden vielen.In de politieke arena zal Trump ondertussen uit hetzelfde lucratieve populistische vaatje blijven tappen: hij vergelijkt deze aanklacht met een ‘nazivervolging’. Maar in de rechtszaal vermogen grootspraak en slachtofferretoriek minder. Op deze aantijgingen staat twintig jaar cel. De kans bestaat volgens waarnemers dan ook dat Trump zich terugtrekt uit de verkiezingsrace wanneer hij zou beseffen dat hij het in de rechtszaal niet kan halen.Timing is cruciaal. Als er voor de verkiezingen in november 2024 een uitspraak valt in deze zaak, dan kan er een einde komen aan de illusie dat je met trumpiaanse tactieken zelfs de democratie naar je hand kan zetten. Vindt de rechtszaak pas later plaats en wint Trump eerst de verkiezingen, dan zullen zelfs deze hallucinante aantijgingen alweer van hem afglijden.",2023-08-02T18:50:39+0200,NL
0,https://www.demorgen.be/tv-cultuur/the-white-lotus-lokt-extra-en-bemiddelde-bezoekers-naar-taormina-het-toerisme-hier-wordt-luxueuzer~ba98f9df/,‘The White Lotus’ lokt extra (en bemiddelde) bezoekers naar Taormina: ‘Het toerisme hier wordt luxueuzer’,"Het tweede seizoen van de hitserie The White Lotus lokt deze zomer extra veel toeristen naar het Siciliaanse stadje Taormina. Van de inwoners heeft bijna niemand de serie gezien, maar de meesten zijn blij met de nieuwe, kapitaalkrachtige bezoekers.‘We zitten helemaal volgeboekt”, zegt Sonia Bonamassa, terwijl ze met gedecideerde pas voorgaat door de met marmer beklede hal van het Four Seasons-hotel in Taormina. De pr-medewerker van begin dertig heeft met haar glanzend zwarte haar en zijden blouse wel wat weg van een jongere versie van hotelmanager Valentina uit The White Lotus. Gespeeld door de Italiaanse actrice Sabrina Impacciatore steelt die de show in het tweede seizoen van de HBO-kaskraker.De serie werd hier begin 2022 opgenomen, vertelt Bonamassa. Het was tijdens de jaarlijkse wintersluiting van het hotel, dus veel kreeg ze er zelf niet van mee. De tv-première, eind vorig jaar, was ook voor haar een verrassing. “Ik was bang voor negatieve stereotypen”, zegt de Siciliaanse, terwijl ze voorgaat naar het restaurant met piano waar zich enkele sleutelscènes afspelen. “Maar gelukkig was dat niet zo.”Nu genieten echte gasten in alle rust van een luxeontbijt. Met hen praten is uitgesloten, zegt Bonamassa, want “ze waarderen hun privacy”. Daar is de prijs van het hotel, in 2021 overgenomen door de Canadese Four Seasons-keten, dan ook naar. In het hoogseizoen kost een kamer in het gerenoveerde middeleeuwse klooster rond de 5.100 euro per nacht. Bij de poort van het zandstenen binnenplaatsje staan beveiligers om ongenode gasten en nieuwsgierige serietoeristen op afstand te houden.De straten eromheen vullen zich intussen met drommen bezoekers. Sommigen van hen hebben nooit van The White Lotus gehoord. Het kustplaatsje is al decennialang een beroemde trekpleister, met als hoogtepunt een antiek Grieks theater. Toch klinkt er in de straten meer Engels dan voorheen, valt touroperator Marta Guzzetta (29) vanuit de deuropening van haar reisbureau op. “Er zijn veel meer Australiërs. Soms vragen ze om een boottour langs de plekken van de serie, maar die zijn hier lang niet allemaal dichtbij.”Want hoewel Taormina ook in werkelijkheid schitterend is, heeft regisseur en scenarioschrijver Mike White het plaatsje nog net een tikje verder geromantiseerd. Zo ligt het White Lotus-hotel tegelijkertijd boven op een klif én aan een breed zandstrand. In werkelijkheid bevindt dat strand zich 150 kilometer verderop. Tot teleurstelling van sommige gasten, zegt Bonamassa, die vooraf informeren of ze net als in de serie per boot naar het hotel – dat dus boven op een berg ligt – kunnen komen.Het kan de pret van Maggie (32) en Michael Ford (34) niet drukken. Het Amerikaanse stel zou, zongebruind flanerend door de chique winkelstraat van Taormina, regelrecht van de set van The White Lotus afgelopen kunnen zijn. Ze zijn hier voor de bruiloft van de zakenpartner van haar echtgenoot, vertelt Maggie. “Zijn aanstaande bruid had de serie gezien en wilde toen in het Four Seasons trouwen”, legt Michael uit. Zelf verblijven ze niet in hét hotel. Maggie, met lichte afgunst in haar stem: “Maar de meeste gasten wel.”Het filmtoerisme is in Taormina geen nieuw fenomeen. In de souvenirwinkel hangen de rekken vol Godfather-sokken. Al jaren boeken toeristen er rondleidingen langs plekken die met de beroemde trilogie te maken hebben, zoals ook de Amerikaanse familie Di Grasso in The White Lotus zelf doet. Daarnaast trekt detective Montalbano al jaren publiek naar het zuidwestelijke binnenland van het eiland.De eerste White Lotus-tours zijn inmiddels ook een feit, al zijn ze nog spaarzaam. Touroperator Marta Guzzetta wacht eerst even af of de hype aanhoudt, voordat ze een White Lotus-excursie in haar assortiment opneemt. “Als mensen ernaar blijven vragen, komt ze er wel.”De serie heeft het toch al drukbezochte Taormina zonder twijfel iets opgeleverd: nieuwe bezoekers met een dikke portemonnee. Ja, knikt restauranthouder Mario Castorino (67), terwijl hij met een vriend staat te kletsen op het terras van zijn zaak. “Het toerisme hier wordt luxueuzer. Dat begon al voor de serie, toen Four Seasons het hotel overnam. Daarna openden er dure merkwinkels.”Zelf heeft Castorino, zoals veel inwoners van Taormina, The White Lotus niet gezien. In Italië is de serie sowieso minder bekeken en besproken dan daarbuiten. Bovendien klonken er bij de ontvangst in de Italiaanse pers hier en daar ook wat minder positieve geluiden dan bij de ondernemers van Taormina te beluisteren zijn.“Waarom houden we er toch zo van om ons te laten reduceren tot pizza, maffia en The Godfather?” vroeg onlinemagazine MOW zich bijvoorbeeld af. Want ook The White Lotus draait uiteindelijk om een crimineel plot. En al speelt de typisch Siciliaanse maffioso daarin slechts een bijrolletje, sommige eilandbewoners zijn die wereldwijde associatie met hun geboorteplaats wel zat.Hotelmedewerker Sonia Bonamassa is er dan weer van overtuigd dat The White Lotus bijdraagt aan een toch al positief veranderend beeld van het eiland. “Vroeger was het eerste wat ik in het buitenland hoorde als ik zei waar ik vandaan kom: maffia. Nu beginnen mensen steeds vaker over het mooie landschap en het lekkere eten.”",2023-08-02T18:37:36+0200,NL
0,https://www.demorgen.be/nieuws/weer-meer-vaste-energiecontracten-goed-nieuws-voor-consumenten-die-op-zoek-zijn-naar-zekerheid~b73e0435/,Weer meer vaste energiecontracten: ‘Goed nieuws voor consumenten die op zoek zijn naar zekerheid’,"Steeds meer energieleveranciers bieden opnieuw vaste contracten aan. Hoog tijd om u van dat variabele contract te ontdoen? ‘Overhaaste beslissingen zijn niet nodig’, zegt energie-expert Kurt Hernot van energieregulator CREG.Hernot: “Op dit moment bieden de zes belangrijkste spelers vaste contracten aan, zowel voor elektriciteit als aardgas: Luminus, Engie, Mega, Eneco, Octa+ en Total Energies. Dat is dus een behoorlijk aanbod. Voor de energiecrisis hadden vrijwel alle leveranciers vaste contracten, in januari van dit jaar was dat er slechts één.“Dat is goed nieuws voor consumenten die op zoek zijn naar zekerheid. Uit onze contacten met leveranciers weten we dat de vraag naar vaste contracten enorm is. Vóór de crisis had ongeveer 70 procent van de consumenten een vast contract. Momenteel is dat nog maar 20 procent.“Dat er opnieuw meer vaste contracten zijn, is ook een positief teken dat de energiemarkt enigszins tot rust komt, anders zouden leveranciers dat risico niet nemen.”“De aardgasprijs neemt op de groothandelsbeurzen nog steeds gestaag af, en komt stilaan terug in de buurt van het niveau voor de energiecrisis. Ook de elektriciteitsprijs daalt nog, maar ligt bijna twee keer hoger dan voor de crisis.“Hoe de prijzen in het najaar evolueren, zal onder meer afhangen van hoe streng de winter wordt en van de geopolitieke situatie. De Europese gasvoorraden zijn momenteel echter redelijk goed gevuld. Dat beschermt ons wellicht alleszins op korte termijn tegen al te hectische prijsschommelingen.”“Je moet jezelf de vraag stellen hoe belangrijk zekerheid voor jou is, en of je bereid bent daar iets meer voor te betalen. Vaste contracten zijn momenteel gemiddeld zo’n 15 procent duurder.“Wie nu voor een variabel contract opteert, geniet mogelijk nog een tijdje van lagere, en dalende prijzen. Wie voor een vast contract kiest, betaalt iets meer, maar is wel beschermd tegen eventuele forse prijsstijgingen later dit jaar.“Wie in de tweede helft van 2022 echter een contract met vaste prijzen heeft afgesloten, kan vrijwel zeker honderden euro’s besparen door nu te veranderen.”“Niet per se. Leveranciers maken de prijzen voor hun vaste contracten de eerste van de maand bekend, en die blijven de hele maand gelden. Als consument kun je altijd je contract verbreken, met een opzegtermijn van drie weken. Je hoeft dus geen overhaaste beslissingen te nemen.“Kies je nu toch voor een vast contract, maar merk je in september dat de prijzen blijven dalen, dan kun je nog eens veranderen. Hou er wel rekening mee dat je dan een eventuele korting kunt kwijtspelen. Sommige leveranciers bieden cashbacks tot 250 euro aan, maar enkel op voorwaarde dat je een jaar klant blijft.”“Kijk goed naar de voorwaarden van eventuele promoties. Sommige leveranciers bieden je bijvoorbeeld een voordelig onderhoudscontract voor je gasketel of een slimme thermostaat aan. Maar als je dan je energiecontract opzegt, blijk je toch nog vast te hangen aan dat onderhoudscontract, dat niet altijd effectief voordeliger is, of moet je de thermostaat afbetalen.“Sommige leveranciers rekenen aan het begin van het jaar een abonnementskost aan, die kan oplopen tot 125 euro. Andere doen dat helemaal niet, of verdelen dat bedrag in maandelijkse schijven. Dat kun je nakijken in de tariefkaarten van de leveranciers. Zeker voor mensen met een beperkt budget of een laag verbruik kan die kost een belangrijke factor bij de keuze zijn.”",2023-08-02T18:30:49+0200,NL
0,https://www.demorgen.be/snelnieuws/safeonweb-waarschuwt-voor-oplichting-in-uur-tijd-meer-dan-300-meldingen-van-huurmoordenaarscam~b6f4cc3e/,Safeonweb waarschuwt voor oplichting: in uur tijd meer dan 300 meldingen van ‘huurmoordenaarscam’,"Het Centrum voor Cybersecurity (CCB) heeft deze ochtend via Safeonweb op een uur tijd 330 meldingen ontvangen over een circulerende ‘huurmoordenaarscam’. In de mail vraagt een zogenaamde huurmoordenaar 4.500 euro in bitcoins om uw leven te sparen.In het bericht, dat wordt verstuurd met het onderwerp ‘Je leven is in gevaar’, beweert iemand dat hij is betaald om de ontvanger van het bericht te vermoorden. “Iemand die je een vriend noemt, wil dat je dood bent, koste wat het kost, en die persoon heeft hier veel geld aan besteed”, klinkt het onder meer. De persoon vraagt binnen de 48 uur 4.500 euro “om je leven te sparen”, en vermeldt er een link bij naar een bitcoin-portemonnee. In het Frans circuleert een gelijkaardige e-mail, afkomstig van ‘kill001@mission.com’ en ondertekend door “Angel de la mort”.Het gaat om oplichting, en heel wat mensen hadden dat woensdagochtend ook meteen door, zegt Katrien Eggers van het CCB. Via Safeonweb kwamen er op een uurtje tijd 330 meldingen over binnen. Of en hoeveel mensen een betaling uitvoerden, is niet geweten.Het CCB ziet wel vaker dreigementen opduiken waarbij iemand zich voordoet als een huurmoordenaar, en noemt het de “hitman scam” of “huurmoordenaarscam”.",2023-08-02T18:00:21+0200,NL
0,https://www.demorgen.be/tech-wetenschap/gigantische-walvisvoorouder-ontdekt-mogelijk-zwaarste-dier-ooit-op-aarde~b721c8baa/,Gigantische walvisvoorouder ontdekt: ‘Mogelijk zwaarste dier ooit op aarde’,"Wetenschappers hebben een nieuwe voorouder van de walvis ontdekt. Met een gewicht van naar schatting 85 à 340 ton steekt de perucetus colossus de blauwe vinvis naar de kroon als zwaarste dier ooit. Een van de paleontologen uit het onderzoeksteam is Olivier Lambert van het Koninklijk Belgisch Instituut voor Natuurwetenschappen (KBIN).Paleontoloog Mario Urbina zoekt al decennia naar fossielen in de woestijn langs de zuidelijke kust van Peru. Dertien jaar geleden deed hij een uitzonderlijke ontdekking. Toen de andere teamleden de foto’s zagen, waren ze verbijsterd: de fossielen – die ongeveer 39 miljoen jaar oud zijn – waren immens en hadden een rare vorm. Het team had verschillende opgravingsmissies nodig om het kolossale skelet uit een heuvelflank te graven. Elk van de dertien gefossiliseerde wervels woog over de honderd kilogram en de vier ribben waren zo’n 1,4 meter lang.Het exemplaar is een nieuwe soort uit de groep van de intussen uitgestorven basilosauriden. Dat zijn de vroegste walvissen die de overgang maakten naar een volledig aquatische levensstijl. Walvissen stammen namelijk af van gehoefde landdieren die terug in zee zijn gaan leven en aanvankelijk nog zowel in het water als op land leefden. Uit de basilosauriden ontstonden later de balein- en tandwalvissen die we vandaag nog kennen.In de groep van de basilosauriden waren er al soorten bekend met een lichaamslengte tot zo’n 20 meter, maar tot dusver kon geen enkele vroege walvis het zwaarste dier ooit naar de kroon steken: de blauwe vinvis. Die iconische baleinwalvis weegt tot wel 190 ton, zo zwaar als veertig olifanten. Perucetus colossus (‘de kolossale walvis van Peru’), zoals de nieuw beschreven soort werd gedoopt, zou nu de titel van zwaarste dier ooit kunnen overnemen.Het internationale team van onderzoekers scande het oppervlak van de fossielen om in 3D hun volume te kunnen berekenen. Onderzoekers boorden ook een staal uit verschillende wervels en uit een rib waarmee ze de inwendige structuur van het bot konden analyseren. En ze gebruikten complete skeletten van nauw verwante walvisachtigen om in te schatten hoe zwaar Perucetus woog tijdens zijn leven.Het 20 meter lange skelet alleen al moet tussen vijf en acht ton hebben gewogen. Dat is twee tot drie keer zwaarder dan het skelet van de 25 meter lange blauwe vinvis die in het Natural History Museum in London hangt. Om het hele lichaamsgewicht van Perucetus te kunnen schatten, gebruikten de onderzoekers de verhouding tussen zacht weefsel en gewicht van het skelet, dat berekend kan worden bij levende zeezoogdieren. Met schattingen tussen 85 ton tot 340 ton valt het gewicht van deze nieuwe soort ofwel binnen het bereik van de blauwe vinvis, ofwel overtreft het dat ruimschoots.Twee aanpassingen van het skelet zijn verantwoordelijk voor het enorme gewicht van Perucetus. Ten eerste de extra aanmaak van bot op het buitenoppervlak van het skelet. Daardoor zien de wervels er opgeblazen uit. En de holtes binnenin blijken opgevuld met bot, wat het skelet extra zwaar maakt.“Deze aanpassingen zijn geen teken van ziekte”, zegt Olivier Lambert, paleontoloog aan het KBIN en co-auteur van de studie. “We kennen die aanpassingen van veel andere zeezoogdieren – zeekoeien onder meer – en uitgestorven reptielen die in ondiepe kustwateren leven of leefden. Zware botten werken als duikgewichten en helpen de dieren om hun drijfvermogen (hun positie in de waterkolom) en hun trim (de positie van het lijf zelf) te regelen.”“Een stabiele houding in het water kan handig zijn geweest om boven de zeebodem te zoeken naar schaaldieren, bodemvissen en weekdieren. En zwaar zijn was mogelijk ook een voordeel bij een sterke golfslag aan de kust.” De huidige walvissen, die tot veel grotere dieptes kunnen duiken en ver van de kust leven, hebben een veel lichtere botstructuur.Tot nu toe zagen paleontologen de evolutionaire verschuiving naar een gigantische omvang, zoals je die vandaag ziet bij baleinwalvissen, als een recent fenomeen, dat zo’n 5 miljoen jaar geleden begon bij filtervoedende walvissen in open zee. “De ontdekking van zo’n reusachtige soort als Perucetus, van wie de zwaarte van de botten enorm was toegenomen, verandert ons begrip van de evolutie van walvissen: al 30 miljoen jaar eerder bereikten ze een gigantisch gewicht in de context van een kustgebied”, aldus Lambert.",2023-08-02T17:34:34+0200,NL
0,https://www.demorgen.be/snelnieuws/hoge-tol-van-toerisme-strand-uit-the-beach-opnieuw-twee-maanden-afgesloten~bc9aa84c/,Hoge tol van toerisme: strand uit ‘The Beach’ opnieuw twee maanden afgesloten,"Maya Bay, het beroemde parelwitte strand uit de film ‘The Beach’, wordt tijdelijk gesloten. Sinds de lancering van de film, met Leonardo DiCaprio in de hoofdrol, is het paradijselijke strand op de Thaise archipel Koh Phi Phi een populaire vakantiebestemming. Het strand werd eerder al voor langere tijd gesloten om de natuur te beschermen, nu wordt het opnieuw tijdelijk gesloten tijdens het regenseizoen.Na de lancering van de Hollywoodfilm The Beach in 2000 groeide Maya Bay uit tot een populaire toeristische trekpleister. Jarenlang trokken toeristen massaal naar het verder onbewoonde eiland Koh Phi Phi Leh om er zich te vergapen aan het strand en de baai. Maar op die manier veranderde het paradijs snel in een nachtmerrie. Tientallen boten meerden elke dag aan en beschadigden de riffen en koralen. Diersoorten zoals de zwartpunthaaien verdwenen en het afval stapelde zich op.Op aandringen van mariene biologen beslisten de autoriteiten daarom in juli 2018 om Maya Bay te sluiten. Het populaire strand werd 3,5 jaar afgesloten voor bezoekers om zo de kwetsbare ecosystemen de kans te geven zich te herstellen. Pas in januari 2022 werd het strand opnieuw geopend voor vakantiegangers, maar dan wel onder striktere regels. Zo zijn boten niet langer toegestaan in de baai, net als zwemmers en mensen die willen snorkelen. Het aantal bezoekers werd ook teruggebracht.Nu hebben de autoriteiten volgens de Bangkok Post opnieuw beslist het strand tijdelijk te sluiten, meer bepaald van 1 augustus tot 30 september, tijdens het regenseizoen. Naast natuurherstel speelt ook de veiligheid een rol. De meeste bezoekers komen namelijk met traditionele sloepen vanuit het naburige eiland Phi Phi Don, maar in het regenseizoen kunnen de golven hoog zijn en is het voor de boten moeilijker om aan te meren. Het zou de bedoeling zijn om het strand elke jaar twee maanden af te sluiten in de periode augustus-september.",2023-08-02T17:26:07+0200,NL
0,https://www.demorgen.be/snelnieuws/populaire-youtuber-eist-sluiting-van-zijn-eigen-fastfoodketen-de-mrbeast-burger-is-niet-te-eten~b6f088a4/,Populaire youtuber eist sluiting van zijn eigen fastfoodketen: de MrBeast Burger is ‘niet te eten’,"Jimmy Donaldson, bij zijn 172 miljoen volgelingen op YouTube beter bekend als MrBeast, sleept de uitbater van zijn fastfoodketen voor de rechter. De MrBeast Burger die de keten serveert is ‘niet te eten’, klaagt de 25-jarige Amerikaanse multimiljonair.Donaldson wil af van het contract dat hij drie jaar geleden sloot met Virtual Dining Concepts (VDC). Dat is een bedrijf dat geen eigen restaurants heeft, maar maaltijden volgens een vast recept en met een bekend logo laat maken en leveren door andere eetgelegenheden.De eerste virtuele MrBeast Burger ging open in 2020. Wereldwijd zijn er inmiddels circa duizend restaurants die de MrBeast Burger voeren. Die pijlsnelle groei is ten koste gegaan van de kwaliteit, zegt Donaldson.Hij kreeg dat te horen van duizenden fans die online klagen over ‘smerige burgers’, ‘rauw vlees’ en ‘koude frietjes’. Ook zijn er klachten over bestellingen die nooit hun bestemming bereikten en voedsel dat werd geleverd in de verpakking van andere ketens of supermarkten.De beroerde kwaliteit van ‘zijn’ burgers werpt een smet op het blazoen van MrBeast, het pseudoniem waaronder Donaldson vanaf 2017 op YouTube een miljoenenpubliek wist op te bouwen door het posten van video’s met stunts en uitdagingen. Zijn persoonlijke vermogen wordt geschat op 110 miljoen dollar.Donaldson zegt dat VDC zich doof houdt voor zijn suggesties. Ook zou het bedrijf nog geen cent aan royalty’s hebben uitgekeerd, terwijl het wel het MrBeast-logo plakt op steeds meer restaurants en nieuwe producten, en zonder Donaldson daarin te kennen.VDC laat weten dat voor de aanklacht ‘iedere grond ontbreekt’. Het bedrijf claimt dat de bekendheid van het merk MrBeast juist is toegenomen als gevolg van de samenwerking.Als het tot een rechtszaak komt, kruist Donaldson de degens met Robert Earl, de oprichter en topman van de restaurantketen Planet Hollywood, eigenaar van een casino in Las Vegas en de naamgever van Robert Earl’s Be My Guest, een kookprogramma op de Amerikaanse televisie.In 2001 werd Earl door het weekblad Time verkozen tot een van de 25 meest invloedrijke Amerikanen. De 72 jaar oude ondernemer is betrokken bij een hele reeks van restaurantketens, zoals Earl of Sandwich, een broodjeszaak met 36 vestigingen, en Buca di Beppo Italian Restaurants, dat eenvoudige Italiaanse recepten serveert.In 2018 bedacht Earl Virtual Dining Concepts dat met ‘spookkeukens’ werkt, keukens die niet het eigendom zijn van VDC en alleen doen aan thuisbezorging. Toen de coronapandemie uitbrak in 2020 was er veel belangstelling voor VDC.MrBeast is niet de eerste beroemdheid die Earl wist te strikken. Hij begon enkele maanden eerder met Tyga Bytes, een bezorgdienst met recepten waaraan de Amerikaanse rapper Tyga zijn naam verbond (een acroniem van Thank You God Always). Het moest de eerste van een hele trits virtuele ketens worden, aldus Earl, vooral bedoeld voor kleine zaken die nieuwe inkomstenbronnen zoeken, maar niet het geld hebben om zelf een nieuw merk te verzinnen.Mocht Donaldson het pleit in de rechtszaal winnen, dan is er straks nog maar één plek waar liefhebbers van de MrBeast Burger terecht kunnen voor een Beast Style Burger Combo: in East Rutherford, in de staat New Jersey. Daar opende Donaldson vorig jaar september een echt restaurant in het winkel- en vermaakscentrum American Dream.",2023-08-02T17:25:41+0200,NL
0,https://www.demorgen.be/sport/bedelbordjes-steeds-vaker-verboden-in-het-buitenland-waarom-dat-bij-ons-nog-niet-aan-de-orde-is~b349d16c/,Bedelbordjes steeds vaker verboden in het buitenland: waarom dat bij ons nog niet aan de orde is,"PSV, Ajax, Slavia Praag, FC Kopenhagen: steeds meer buitenlandse clubs doen de bedelbordjes in de ban. Een verbod is nog niet aan de orde bij de Belgische clubs. ‘Onze spelers moeten hun extra truitjes zelf kopen als ze ze willen weggeven.’Wie wel eens naar het voetbal gaat op het hoogste niveau, heeft het ongetwijfeld gemerkt. Steeds meer fans trekken naar het stadion met een vooraf geprepareerd kartonnen bordje. Daarop de vraag of ze het wedstrijdshirt van hun favoriete speler mogen hebben.Niet alleen de Messi’s en de Ronaldo’s van deze wereld worden daarmee geconfronteerd, ook de spelers in de Jupiler Pro League. “Vijf jaar geleden gebeurde dat maar heel af en toe”, zegt Kirsten Willem, woordvoerder van Club Brugge. “Maar ondertussen zie je die bordjes bij elke wedstrijd.”Voor een aantal buitenlandse clubs het sein om in te grijpen. Zo liet de Deense topclub FC Kopenhagen bij het begin van het nieuwe seizoen weten dat het een verbod invoert op de bedelbordjes.“Het aantal is de afgelopen seizoenen aanzienlijk toegenomen en helaas zien we veel kinderen voor wie dit uitdraait op een slechte ervaring. Tegelijkertijd worden de spelers in een moeilijke situatie gebracht omdat ze niet aan de wens kunnen voldoen.”Eerder deden onder andere ook Ajax, PSV en Slavia Praag al hetzelfde. “Wij hadden gemerkt dat er een georganiseerde groep actief was in ons stadion”, aldus een woordvoerder van de Tsjechische club. “Zij gebruikten kinderen om shirts van spelers te vragen en bood die vervolgens online te koop aan.”Voetballers in de Belgische competitie mogen wel hun shirt wegschenken, al zijn er wel beperkingen bij de meeste clubs. Zo voorzien Brugge, Antwerp en Anderlecht bijvoorbeeld een aantal shirts per seizoen die elke speler mag ruilen met een tegenstander of weggeven aan een fan.Om hoeveel truitjes het precies gaat, wil geen van de clubs zeggen. “Maar op is op”, klinkt het. “Als een speler élke wedstrijd zijn shirt wil weggeven dan mag dat van ons, maar hij zal die extra truitjes wel gewoon in de fanshop moeten aankopen.”Bij Oud-Heverlee Leuven verbieden ze hun spelers om wedstrijdshirts weg te geven. “Dat is ook een budgettaire kwestie”, zegt woordvoerder Filip Van Doorslaer. “We hebben voor elke speler maar een aantal officiële wedstrijdshirts per seizoen en we moeten maken dat we daarmee toekomen. De fans begrijpen dat.”Een verbod op de bedelbordjes vinden onze clubs voorlopig dan ook niet nodig. “Het is moeilijk om het onderscheid te maken tussen kinderen die echt uit adoratie een shirt willen en anderen die dit quasi-professioneel misbruiken om winst te maken”, zegt Mathias Declercq van RSC Anderlecht. “Maar we willen het kind ook niet met het badwater weggooien.”",2023-08-03T03:00:00+0200,NL
0,https://www.demorgen.be/tv-cultuur/wanneer-talent-een-verzachtende-omstandigheid-wordt-ik-denk-niet-dat-lindemann-de-duivel-is~bf2b13c1/,Wanneer talent een verzachtende omstandigheid wordt: ‘Ik denk niet dat Lindemann de duivel is’,"Rammstein krijgt deze week drie keer moeiteloos het Koning Boudewijnstadion vol, hoewel een onderzoek loopt tegen zanger Till Lindemann. Grensoverschrijdend gedrag is het topje van de ijsberg tegen de groep die van provocatie en pyromane neigingen zijn handelsmerk maakte.Het wordt steeds heter onder de voeten van Till Lindemann, zanger en voorvechter van de door vuurwerk en voze vuigheid geïnspireerde arena-act Rammstein. Momenteel loopt een strafrechtelijk onderzoek naar de frontman omwille van grensoverschrijdend gedrag. Verschillende vrouwen beweren dat ze op privéfeestjes na de concerten zijn gedrogeerd en/of geïntimideerd werden om seks met hem te hebben. Et alors? Lindemann gaf je doorheen zijn carrière immers alle munitie om hem op de brandstapel te zetten. Zo penetreerde hij zijn toetsenist Flake – zelf ook geen onbesproken figuur trouwens – anaal met een voorbindpenis, terwijl een afgeladen arena hem moest toezingen: “bück dich, befehle ich dir”.En verder heeft de zanger het ook al eens over seks terwijl de vrouw in kwestie in de lappenmand ligt door drogerende middelen. De groep is op zijn minst schimmig te noemen, dus waarom zou de vertolker geen stuk stront kunnen zijn? Waarheid en kunst spelen schijnbaar altijd haasje-over in zijn wereld. Wil de waarlijke Till dan nú opstaan voor het tribunaal? Ook voor de fans is het immers steeds moeilijker om hun held te bewieroken. Al staat die twijfel voorlopig niet in de weg van ticketverkoop.“Hij is ook nog stééds niet veroordeeld, hè?” maakt Bas van der Heiden zich bijvoorbeeld sterk. Al een jaar of twee bestiert hij de fanpagina voor Rammstein in de lage landen. Zo volgt hij alle nieuws over de frontman op de voet, en merkt hij op dat de meeste getuigenissen in drijfzand verzeild raken.Ook hij wordt vaker aangesproken op het mogelijke wangedrag van zijn muzikale held. “Maar ik heb een enquête gehouden met de vraag of deze hetze het einde van Rammstein zou kunnen betekenen. Eén iemand geloofde van wel, de rest dacht er anders over. Oké, veel durven waarschijnlijk geen averechtse mening te vormen, maar ik geloof echt niet dat het zo’n vaart loopt. Ikzelf zal ook wellicht niet anders naar de muziek luisteren, want ik wil een hele groep niet verantwoordelijk houden voor het gedrag van één persoon. Zelfs al is die de frontman.”Een andere fan, Miguel, laat dan weer weten: “Eigenlijk heeft Till nooit een geheim gemaakt van zijn perverse fantasieën, toch? Zijn lyrics staan er bol van. Wat verwacht je dan als fan? Hetzelfde gaat op bij Marilyn Manson, die ook niemand brave praatjes voorhield. Wanneer je als fan meegaat naar de kleedkamer van zo’n idool, wéét je wel waaraan je begint. Ik wil de betrokken dames niets verwijten, maar als volwassen persoon besef je zeker waaraan je begint wanneer je in hun wereld binnenstapt. Iets anders beweren zou naïef zijn.”“Ikzelf ben fan sinds ’95,” geeft Van der Heiden verder aan. “En ik heb intussen een half museum bij elkaar met alles wat met Rammstein te maken heeft. Maar ik ben ook geen uil: ik hou alles bij wat er nu over Till Lindemann verschijnt. Vóór alles losbarstte, had ik ook wel mijn vragen bij de filmpjes van Rammstein: sommige clips leken toch net iets te ver te gaan. Wanneer je een video alléén maar op Pornhub kunt releasen, had ik daar mijn bedenkingen bij. Zeker toen ik het filmpje bekeek: zo ga je gewoonweg niet met vrouwen om. Seksueel misbruik valt sowieso niet goed te praten.”Van der Heiden wil zich evenwel niet uitspreken over wat Lindemann in de privésfeer deed. “Maar ik denk wel dat het een goed idee is om mensen op hun plaats te zetten als ze het te bruin bakken. Bekende mensen als Ali B worden hard aangepakt omdat ze hun boekje te buiten gingen. Zo hoort het maar net. Ik geef toe: ook ik heb even getwijfeld of ik wel fan kon blijven. Daarom volg ik alle nieuws op de voet, samen met mijn vrouw trouwens (lacht). Ik kan er voorlopig mijn vinger nog niet op leggen, maar met een bezwaard gemoed ga ik deze laatste concerten niet tegemoet. Ik geloof dat alles snel zal overwaaien.”Eva, een doorgewinterde fan sinds ‘97, zegt op haar beurt: “Till komt ook uit een gezin waar geweld vaste prik was. Ik heb geen idee of hij die gewelddadige jeugd verheerlijkt dan wel er een persiflage maakt van wat er speelde. Maar we moeten hem voorlopig wel het voordeel van de twijfel geven. Ik denk oprecht niet dat hij de duivel is.”Volgens moraalfilosoof Stijn Bruers (KU Leuven) is die inschatting niet zo vreemd voor een fan: “Er speelt vaak een soort cognitieve dissonantie mee. Het talent van die artiest is zo groot dat hun slechte eigenschappen een blinde vlek vormen. Je kunt vaak zelfs spreken van morele besmetting: wanneer iemand als mens niet deugt, vinden sommigen de artiest vaak ook niets waard. Het tegenovergestelde geldt net zo goed.” Is talent dan een verzachtende omstandigheid bij artiesten? Elvis legde het ooit aan met minderjarige meisjes, maar de geschiedenis vergaf hem duidelijk meer dan pakweg onehitwonder Gary Glitter of de bezwaarde r&b-held R. Kelly die het net zo goed begrepen had op jonge kinderen. Op eenzelfde manier verdeelt Till Lindemann vandaag de gemoederen. “Bij sekteleiders zie je dat fenomeen ook”, vertelt Bruers. “In de praktijk merk je dat de volgelingen alles slikken, terwijl buitenstaanders duidelijker zien dat er iets niet in de haak is.”Op 3, 4 en 5 augustus sluit Rammstein zijn Europese tournee af in het Koning Boudewijnstadion. Lindemann speelt op 10 december solo in de Lotto Arena.",2023-08-02T17:00:23+0200,NL
0,https://www.demorgen.be/tv-cultuur/vakkundig-zetten-soderbergh-en-solomon-de-betrokkenen-neer-als-de-stukken-op-een-schaakbord~b129ed76/,Vakkundig zetten Soderbergh en Solomon de betrokkenen neer als de stukken op een schaakbord,"Joost Broeren-Huitenga zet de blik op oneindig. Vandaag: Full Circle.“Iedereen heeft een stukje van het plaatje, maar niemand ziet het grote geheel,” concludeert een personage in de tweede aflevering van Full Circle. Hij heeft het over zijn eigen situatie, maar in feite geldt het voor de hele serie, een meesterlijke exercitie in spanningsopbouw van schrijver Ed Solomon en regisseur Steven Soderbergh. Pas aan het eind ziet ook de kijker het hele plaatje.Beide makers bewezen eerder al, zowel samen als los van elkaar, dat efficiënte informatieoverdracht een van hun grote krachten is. Zie daarvoor alleen al Soderberghs Oceans-trilogie, een drietal heist films waarin hij de kijker telkens vakkundig op het verkeerde been zet, zoals zijn personages dat met hun doelwitten doen.Full Circle zit even strak in elkaar, al zijn de verwikkelingen hier uitgesmeerd over een zesdelige miniserie (de afleveringen variëren in lengte van 35 tot 60 minuten). Naar verluidt was Solomons eerste versie van het scenario nog langer: bijna zeshonderd pagina’s script, wat zou neerkomen op zowat tien uur beeld. Soderbergh heeft dus nog flink gecomprimeerd.Het verhaal wordt in gang gezet door de kidnapping van een New Yorkse rijkeluiszoon door een Guyaans misdaadsyndicaat. Maar direct begint ook het geharrewar: eerst wordt de verkeerde jongen van straat geplukt, vervolgens wordt er ook nog eens een wisseltruc uitgehaald door twee jonge criminelen die op het laatste moment morele bezwaren krijgen. En dan zijn we pas halverwege de eerste aflevering.Vakkundig zetten Soderbergh en Solomon de betrokkenen neer als de stukken op een schaakbord. Aan de ene kant: een steenrijk stel, Samantha (Claire Danes) en Derek (Timothy Olyphant), en Claires vader, celebrity chef Jeff (Dennis Quaid). Aan de andere: bendeleider Mrs. Mahabir (CCH Pounder), haar rechterhand Garmen (Phaldut Sharma) en opvliegende neef Aked (Jharrel Jerome). Om het hele geharrewar heen cirkelt postfraude-inspecteur Mel Harmony (Zazie Beetz), die telkens als eerste doorziet hoe de vork in de steel zit, maar (mede door haar eigen botheid) weinig ruimte krijgt van haar leidinggevende Manny (Jim Gaffigan). En hoe verder het vordert, hoe meer mensen er aan beide kanten van de zaak bij betrokken raken.De titel Full Circle verwijst expliciet naar het mystieke Guyaanse ritueel waarmee Mrs. Mahabir de hele zaak in gang zet, dat weer terugvoert op een drama dat zich twintig jaar eerder in Guyana voltrok. Maar evengoed verwijst het naar de verschillende sociale kringen die door de klungelige misdaad met elkaar in aanraking komen, als de cirkels van een venndiagram die elkaar normaal niet raken, maar nu met de minuut meer overlap gaan vertonen.Full Circle is een serie waar je je aandacht bij moet houden. Elke bijzin en elke handeling, hoe onbeduidend ze ook lijken, blijken van belang te zijn geweest als de laatste puzzelstukken in de slotaflevering op hun plek vallen.Full Circle is te zien op Streamz.",2023-08-02T17:00:23+0200,NL
0,https://www.demorgen.be/snelnieuws/cardi-b-riep-zelf-om-met-drank-te-gooien-voordat-ze-haar-microfoon-naar-een-fan-keilde~b58d740f/,▶ Cardi B riep zelf om met drank te gooien voordat ze haar microfoon naar een fan keilde,"Afgelopen weekend gooide de Amerikaanse rapster Cardi B een microfoon naar een fan toen uit het publiek een beker met drank werd gegooid. Showbizzsite TMZ schrijft dat ze daardoor wordt verdacht van mishandeling. Uit nieuwe beelden blijkt nu dat Cardi B het incident ook zelf zou hebben uitgelokt.Een concertbezoeker die zaterdag tijdens een openluchtshow in Las Vegas een drankje richting Cardi B gooide, moest haar actie moeten bekopen met een tegenaanval van de rapper. Op filmpjes van het optreden is te zien dat de artiest geen moment twijfelde en haar microfoon hard richting de fan smeet. Die werd geraakt, maar ook een vrouw die naast haar stond.Nieuwe beelden werpen mogelijk een andere blik op het incident. Daarop is te zien hoe de dj “splash her down” roept, en ook Cardi B zelf moedigt haar fans aan om drank haar richting uit te gooien, vanwege het warme weer. Maar op het moment dat de drank in haar gezicht komt, besluit ze meteen de microfoon het publiek in te smijten.Een van de twee vrouwen die geraakt zijn, heeft ondertussen een verklaring afgelegd bij de politie van Las Vegas. Mogelijk wordt Cardi B dus vervolgd voor mishandeling.",2023-08-02T16:50:17+0200,NL
0,https://www.demorgen.be/snelnieuws/echte-beren-geen-mensen-in-een-berenpak-chinese-zoo-verdedigt-zich-tegen-bizarre-beschuldiging~b84dab72/,"▶ Echte beren, geen mensen in een berenpak: Chinese zoo verdedigt zich tegen bizarre beschuldiging","Een dierentuin in het oosten van China ontkent dat zijn beren mensen in een vermomming zijn. Die bewering was ontstaan sinds een filmpje viraal ging waarin een honingbeer rechtop staat, net zoals een mens. Ondertussen krijgt de zoo dagelijks zo’n 30 procent meer bezoekers.De zoo van Hangzhou zag zich de voorbije dagen genoodzaakt om te bevestigen dat hun beren wel écht beren zijn. Die ietwat vreemde mededeling kwam er omdat dit weekend foto’s en filmpjes van een Maleisische honingbeer viraal gingen. De beer, Angela genaamd, staat op haar benen rechtop, net zoals een mens, waardoor de zoo ervan werd beschuldigd personeel in berenpakken te laten opdraven.De dierentuin heeft die beweringen ontkracht door te zeggen dat de Maleisische honingberen nu eenmaal niet stroken met het beeld van de grote en krachtige beer dat bezoekers vaak hebben. Honingberen hebben de grootte van een grote hond, en zijn op hun achterpoten maar 1,3 meter lang. Ze zien er dus misschien anders uit dan andere beren, maar ze zijn wel degelijk echt, aldus de zoo van Hangzhou op sociale media.Op het Chinese platform WeChat zegt een woordvoerder van de dierentuin ook dat een mens in een warm berenkostuum “het niet langer dan een paar minuten zou uithouden” bij de huidige temperaturen van 40 graden.Helemaal onterecht is de argwaan over de echtheid van beesten in Chinese dierentuinen niet. Eerder zijn dierentuinen er al beschuldigd van pogingen om honden te verkopen die geverfd zijn als wolven of Afrikaanse katten, en ezels die onder een laagje verf voor zebra’s moesten doorgaan.Deze beschuldigingen leggen de zoo van Hangzhou trouwens geen windeieren. Sinds de filmpjes viraal zijn gegaan, vindt dagelijks zo’n 30 procent meer bezoekers de weg naar de dierentuin. Aan lokale media vertellen bezoekers dat ze “meteen op de hogesnelheidstrein gesprongen zijn” toen ze het filmpje van de honingbeer zagen.",2023-08-02T15:56:17+0200,NL
0,https://www.demorgen.be/snelnieuws/pukkelpop-krijgt-virtueel-broertje-een-leuke-manier-om-kennis-te-maken-met-alles-waar-het-festival-voor-staat~b79f2ade/,Pukkelpop krijgt virtueel broertje: ‘Een leuke manier om kennis te maken met alles waar het festival voor staat’,"Een digital twin wordt het genoemd. Op het online gameplatform Roblox organiseren Pukkelpop en Proximus een virtueel festival, waarvoor je dus niet naar Kiewit hoeft af te zakken. Pukkelpop mikt vooral op jonge fans. Op 19 augustus is de Limburgse ISE er de eerste headliner.“De virtuele festivalomgeving van het Limburgse festival wordt gekenmerkt door tal van leuke playgrounds met unieke fauna en flora, gave minigames en uiteraard ook muziek”, stelt Pukkelpop in een persbericht. “Jonge fans kunnen zo genieten van de energie en sfeer van Pukkelpop, ongeacht hun fysieke locatie.”In het gameplatform Roblox kunnen spelers aan de hand van een avatar door virtuele werelden lopen. Nu behoort dus ook het festivalterrein van Pukkelpop tot de mogelijkheden, inclusief de kenmerkende vlaggen en verschillende podia. Het spel is vooral populair bij tieners en jonge twintigers, klinkt het bij Pukkelpop. “Pukkelpop is vaak het eerste festival waar jongeren naartoe gaan”, vertelt woordvoerder Frederik Luyten. “Voor hen en de jongere pre-Pukkelpoppers is dit een leuke manier om kennis te maken met alles waar Pukkelpop voor staat. Zelfs wanneer je nog niet naar het echte festival kan of mag komen. En waar we in de ‘echte wereld’ op de eerste plaats een muziekfestival zijn, is er in de virtuele omgeving nog iets meer aandacht voor het speelse.”Toch staat ook muziek op het programma. De Limburgse ISE zal, via een persoonlijke avatar, op 19 augustus de eerste showcase spelen. Die is op Pukkelpop zelf ook te volgen aan het E-rena-podium. Enkele jaren geleden speelde ook Lil Nas X al een virtueel concert op Roblox. “We zijn en blijven een festival waar muzikaal talent alle kansen krijgt. Met dit initiatief hopen we artiesten ook warm te maken voor nieuwe kanalen”, zegt Luyten. “Met een digitale revolutie in volle expansie is het logisch dat we daar als festival mee experimenteren.” (DM)",2023-08-03T03:00:00+0200,NL
0,https://www.demorgen.be/politiek/extreemrechts-is-terug-in-griekenland-de-wedergeboorte-van-de-verboden-gouden-dageraad~b3f93966/,Extreemrechts is terug in Griekenland. De wedergeboorte van de verboden Gouden Dageraad?,"Extreemrechts keerde terug in het Griekse parlement bij de verkiezingen in juni. Vooral de partij de Spartanen springt in het oog. Trekt daar vanuit de gevangenis de voorman van de verboden neonazistische Gouden Dageraad aan de touwtjes? Daar zijn aanwijzingen voor.De Spartanen, heet de partij waarmee Vasilis Stigkas (59) eind juni het Griekse parlement binnenkwam. Bij de verkiezingen in juni haalde hij 4,7 procent van de stemmen, goed voor twaalf van de 300 zetels. In zijn nog lege parlementskantoor aan het Syntagmaplein in Athene toont Stigkas het partijspeldje op zijn revers: een Spartaanse krijgshelm. “Het is niet zomaar een naam”, zegt de leider trots. “Het is een ideaal. Hun strijd inspireert ons.”Sinds de stormachtige entree van de Spartanen in het parlement vraagt men zich af of ze hier te maken hebben met een wedergeboorte van de Gouden Dageraad. De neonazistische partij werd drie jaar geleden door de rechter verboden en veroordeeld als criminele organisatie, de kopstukken zitten lange gevangenisstraffen uit.Ook de Gouden Dageraad was dol op verwijzingen naar het klassieke verleden, maar de link tussen de twee partijen gaat dieper dan een naam, slogan of logo. Het belangrijkste lijntje loopt via een gevangenis in Centraal-Griekenland, waar voormalig Gouden Dageraad-voorman Ilias Kasidiaris (42) een celstraf van 13 jaar en 6 maanden uitzit.Zijn politieke ambities is Kasidiaris nog altijd niet verloren, maar een poging tot deelname aan de verkiezingen van afgelopen voorjaar met een eigen partij (‘de Grieken’) werd geblokkeerd. Daarna sprak hij zijn steun uit voor de Spartanen – met electoraal succes tot gevolg. Zes van de twaalf fractieleden zaten vroeger bij Gouden Dageraad.“Wij zijn geen nieuwe Gouden Dageraad”, houdt voorman Stigkas desondanks in zijn kantoor vol. “Ik verwelkom de steun van Kasidiaris, maar onze partij is anders. We zijn tegen geweld en diep democratisch. We steunen nazisme en fascisme niet.”Er zijn inderdaad duidelijke verschillen aan te wijzen tussen de partijen, zegt jurist Stevi Kitsou. Kitsou is promovenda aan de Universiteit van Maastricht en nauwgezet volger van extreemrechts in Griekenland. Tot 2020 deed ze dat als lid van het initiatief Golden Dawn Watch. Sinds de uitspraak is ze deel van een nieuwe monitoringsgroep van extreemrechts, Semeio.Het meest in het oog springende verschil is de houding tegenover geweld. “De Spartanen hebben geen knokploegen. In elk geval voor zover we weten”, zegt Kitsou voorzichtig. Ook gold in Gouden Dageraad een militaire hiërarchische structuur, benadrukt de onderzoeker. “Dat is bij de Spartanen anders.”Inhoudelijk lijkt de partij wel sprekend op de Gouden Dageraad. Ook klinken er bekende kreten uit het repertoire van uiterst rechts in andere Europese landen. Zo spreekt Stigkas zonder uitzondering van een “historische, politieke, culturele en etnische aanval op Griekenland, door illegale migratie”. Het is retoriek die ook bij zijn zelfbenoemde bondgenoten Viktor Orbán, Giorgia Meloni en Matteo Salvini te beluisteren valt.De Spartanen zijn daarnaast anti-lgbtq-rechten en voorvechters van ‘de traditionele familie’. Ze zien hun tegenstander in een ‘nieuwe wereldorde’ die hun tradities wil ontzeggen en landsgrenzen wil opheffen. Waar dat universele plan vandaan komt? “De VS”, zegt Stigkas een tikje vaag. Het zijn duidelijke echo’s van de antisemitische omvolkingstheorie die de Hongaarse premier Orbán openlijk aanhangt, en waar ook Giorgia Meloni eens, voordat ze premier was, uitgebreid mee flirtte.Hoewel de Spartanen een marginale partij vormen, is de flank waarop zij zich met uiterst rechtse geestverwanten begeven dat in Griekenland niet. Naast de Spartanen kwam na de verkiezingen ook de pro-Russische partij Griekse oplossing het parlement binnen, net als de ultra-orthodoxe partij Overwinning. Samen hebben de drie partijen 34 van de 300 zetels.Buiten, op het Syntagmaplein, maken Grieken aan de linkerkant van het spectrum zich zorgen. “Covid heeft een rol gespeeld”, meent activist Christos Lollidis (37), tijdens een demonstratie voor lgbtq-rechten. Een menigte heeft zich voor het parlement verzameld om de moord op een transgender vrouw afkomstig uit Cuba te herdenken. “Mensen zijn meer in complottheorieën gaan geloven”, stelt de personal trainer, die al twintig jaar actief is in de linkse beweging. Griekenland is niet uniek, benadrukt Lollidis. “Overal komt extreemrechts op.”De Spartanen zijn klein maar krijgen, nu ze in het parlement zitten, wel financiering en daarmee de kans om te groeien, vreest Lollidis. Toch ziet hij ze niet zo snel, zoals Gouden Dageraad in 2015, de derde partij van het land worden. Midden in de financiële crisis haalde de neonazipartij een half miljoen stemmen (7 procent). Een deel daarvan kwam voort uit frustratie en protest tegen het establishment, legt Lollidis uit. “Veel mensen wisten toen nog niet precies wat de partij was. Dat kan nu niemand meer volhouden.”De Spartanen zijn een façade voor Ilias Kasidiaris om vanuit de gevangenis toch mee te doen in de politiek, zegt ook jurist Stevi Kitsou zonder spoor van twijfel. Dat werd eind juli des te duidelijker, toen de veroordeelde Gouden Dageraad-man bekendmaakte dat hij zich verkiesbaar wil stellen als burgemeester van Athene.De verkiezingen vinden plaats in oktober. Het lijkt niet waarschijnlijk dat Kasidiaris dan daadwerkelijk op het stembiljet zal staan, want de regering werkt al aan een amendement om zijn deelname te blokkeren, net als gebeurde bij de landelijke verkiezingen in het voorjaar. Toch roept zijn politieke inmenging wel degelijk vragen op.Zo heeft Kasidiaris Twitter- en YouTube-accounts, waarop hij zijn steun aan de Spartanen en zijn burgemeestersplannen bekendmaakte. “Die vrijheid hebben niet alle gevangenen”, zucht Kitsou. Inmiddels zou Kasidiaris zelf geen toegang meer hebben tot de accounts, maar hij vindt nog steeds manieren om zijn politieke boodschap, vermoedelijk met hulp van tussenpersonen, te verspreiden.In zijn kantoor aan het Syntagmaplein is Vasilis Stigkas er half juli nog stellig over: “Kasidiaris mag niet meedoen aan verkiezingen en zal nooit deel van onze partij zijn.” Een paar weken later levert dat standpunt hem onenigheid op in zijn eigen fractie, waar negen van de twaalf andere leden de gooi van Kasidiaris naar het burgemeesterschap van Athene juist blijken te steunen. “Kasidiaris is de echte leider van de partij’, concludeert jurist Kitsou daaruit. Ze acht waakzaamheid nodig. ‘We moeten opletten of de Spartanen niet, net als Gouden Dageraad, veranderen in een gewelddadige groep.”Stigkas maakt zich kort na zijn entree in het parlement nog niet druk om een eventuele machtsstrijd met een veroordeeld crimineel, of om een gewelddadige wending. Trots opent hij op zijn telefoon de YouTube-app, om te laten zien hoeveel kijkers zijn eerste speech in het parlement had. 157.000, wijst hij triomfantelijk aan, terwijl premier Kyriakos Mitsotakis maar 7.300 keer bekeken is, en de speech van linkse partijleider Alexis Tsipras zelfs maar zesduizend views heeft.De partijleider spiegelt zich aan het Spartaanse leger. Dat versloeg in de 5de eeuw voor Christus met een leger van maar driehonderd man de binnenvallende Perzen, in de legendarische slag bij Thermopylae. “De Spartanen symboliseren het verzet tegen globalisering”, meent Stigkas. “Wij willen dezelfde homogeniteit en eenheid die zij hadden.”Zo menen ook de moderne Spartanen Griekenland te moeten beschermen tegen ‘vijanden uit het oosten’. Dat het daarbij niet gaat om een leger, maar om straatarme vluchtelingen en migranten, maakt voor Stigkas weinig uit. Strijd is wat hem drijft, herhaalt hij nog eens. Maar, bezweert de politicus, “wij gebruiken geen speren”.",2023-08-02T15:00:53+0200,NL
0,https://www.demorgen.be/nieuws/toenemende-spanning-aan-oostgrens-polen-na-incident-met-militaire-helikopters-uit-wit-rusland~b85ec923/,Toenemende spanning aan oostgrens Polen na incident met militaire helikopters uit Wit-Rusland,"De regering in Warschau stuurt extra troepen naar de oostgrens van Polen. Aanleiding hiervoor is de schending van het Poolse luchtruim door twee gevechtshelikopters van het Wit-Russische leger.Inwoners van het Poolse plaatsje Białowieża, ongeveer drie kilometer van de grens met Wit-Rusland, maakten dinsdag melding van de helikopters. De Wit-Russische leider Loekasjenko ontkent dat de helikopters boven Polen waren. Maar op beelden die inwoners van Białowieża maakten en verspreidden via sociale media, lijken enkele Wit-Russische helikopters laag boven hun huizen te vliegen.Aanvankelijk ontkende het Poolse ministerie van Defensie dat het luchtruim was geschonden. Dinsdagavond kwam het daarop terug. Doordat de helikopters laag vlogen, verschenen ze niet op de radar, aldus het ministerie in tweede instantie.Wit-Rusland voert momenteel militaire oefeningen uit in het grensgebied. Polen heeft de Navo ingelicht over het incident. Onderdeel van zijn extra versterking aan de oostgrens is het sturen van gevechtshelikopters.“Schending van het luchtruim is vaker voorgekomen, met name op grote hoogte. Maar dit is nieuw”, zegt voorzitter Wojciech Przybylski van de Poolse denktank Res Publica. “Wit-Rusland is duidelijk de respons van Polen en de Navo aan het testen. Dit draagt bij aan vergroting van de bestaande spanningen.”Het is al enige tijd onrustig aan de Pools-Wit-Russische grens. De regering in Warschau maakt zich zorgen over de aanwezigheid van huurlingenleger Wagner in het buurland, naast de Wit-Russische troepen die al in de grensstreek zijn.Na de afgeblazen opstand van Wagner in Rusland zouden al zo’n tweeduizend huurlingen zijn overgeplaatst naar Wit-Rusland. Sindsdien versterkt Polen zijn troepenmacht aan de oostgrens. Volgens recente cijfers bevinden zich daar vijfduizend grenswachten, tweeduizend soldaten en vijfhonderd agenten van de mobiele eenheid.Intussen speelt de dreiging vanuit het oosten een steeds grotere rol in de binnenlandse politiek van Polen. Afgelopen weekend zei premier Morawiecki dat circa honderd soldaten van Wagner zich in de richting van het Wit-Russische Grodno hebben verplaatst. Grodno is vlakbij de Suwałki-corridor, een korte strook land die Wit-Rusland verbindt met de Russische exclave Kaliningrad. De Suwałki-corridor wordt algemeen beschouwd als een kwetsbare zone in de oostflank van de Navo.Morawiecki vermoedt dat de Wagner-huurlingen zich zullen vermommen als Wit-Russische grenswachten en dat zij het grensgebied verder willen destabiliseren. Bijvoorbeeld door migranten de grens over te duwen – iets dat Wit-Rusland in 2021 al deed. Mogelijk willen ze ook zelf Polen “infiltreren”, denkt Morawiecki.Bewijs voor die beweringen leverde de Poolse premier niet. Door sommigen wordt de retoriek van de regering over de situatie aan de oostgrens met argwaan aangehoord, met name door de Poolse oppositie. Donald Tusk, leider van grootste oppositiepartij Burgerplatform, verwijt de regering angst te zaaien voor electoraal gewin. Dit najaar zijn er spannende verkiezingen in Polen, die zullen bepalen of regeringspartij Recht en Rechtvaardigheid (PiS) aan de macht kan blijven.Grensbewaking en externe dreigingen zijn onderwerpen waarmee PiS kiezers aan zich weet te binden. “Het is een boodschap die het kernelectoraat van PiS aanspreekt, met name in de noordelijke en oostelijke regio’s die aan Wit-Rusland en Kaliningrad grenzen”, zegt Wojciech Przybylski. In dat deel van Polen is de steun voor de regeringspartij traditioneel groot.De aanwezigheid van Wagner in Wit-Rusland en de dreiging vanuit dat buurland zijn niettemin zeer reële problemen, stelt Przybylski. “Er staat druk op de Poolse grens en de regering in Warschau reageert daarop. In de aanloop naar de verkiezingen van dit najaar komt de politieke dimensie daar nog bij.”In een interview met online uitgave Wprost betoogt Jacek Siewiera, het hoofd van de Nationale Veiligheidsraad van Polen, dat de zorgen van de regering in Warschau over Wagner “niet overdreven” zijn. Siewiera verwacht in de aanloop naar de Poolse verkiezingen meer provocaties vanuit Wit-Rusland, bedoeld om de Poolse politiek te destabiliseren. Hij maant tevens tot bezinning. “We moeten geen angst in de samenleving opbouwen.”",2023-08-02T14:54:30+0200,NL
0,https://www.demorgen.be/nieuws/korpschef-van-brussel-zuid-het-grootste-internationale-treinstation-van-belgie-heeft-geen-politiepost-kunt-u-zich-dat-voorstellen~bfcc9790/,"Korpschef van Brussel-Zuid: ‘Het grootste internationale treinstation van België, heeft geen politiepost. Kunt u zich dat voorstellen?’","Het is een hete zomer voor Jurgen De Landsheer (45), zijn politiezone was de voorbije weken niet uit het nieuws weg te branden. Dat had de korpschef kunnen verwachten toen hij in 2020 zijn rustige zone Geraardsbergen/Lierde ruilde voor het donkere hart van de hoofdstad: in Brussel-Zuid behoren een kleine burgeroorlog en een groot drugsconflict immers altijd tot de mogelijkheden. Maar dat schrikt De Landsheer niet af, want de strateeg uit de Denderstreek is een straatvechter gebleven: ‘Ik heb nog nooit klappen gekregen.’De feiten op een rij: als represaille voor een grote drugsvangst werd op klaarlichte dag een politiewagen aangevallen, er werd brand gesticht in twee commissariaten, en nadat zich een stoet van jongelui met bivakmutsen en molotovcocktails op gang had getrokken, werd op het nippertje een aanslag op een politiekantoor verijdeld. Onrustwekkende gebeurtenissen, maar De Landsheer laat zich niet uit het lood slaan. “Dat zijn de bekende feiten”, glimlacht hij.Jurgen De Landsheer: “Er waren ook nog wat kleinere dingen: voorbijrijdende wagens bekogelen met flessen en stenen, de provocaties in de wijken... Ik laat me er niet door opjagen, ik geloof in mijn mensen. En als het toch ontploft, heb ik een troef achter de hand: ik ken veel mensen in het veld die ik kan opbellen. In Parijs (waar eind juni rellen uitbraken nadat de 17-jarige Nahel Merzouk het leven had gelaten bij een politiecontrole, red.) konden ze dat niet. Geloof me, in Brussel doen we het veel beter dan in Parijs.”De Landsheer: “Toen eind 2022 na de voetbalinterland België-Marokko onlusten uitbraken in Brussel, stuurden de ouders van de relschoppers me foto’s van de mensenketting die ze op eigen initiatief hadden gevormd om het niet uit de hand te laten lopen. Ze weten dat ik een bondgenoot ben, maar ook dat ik even makkelijk de kaart van de repressie trek.”De Landsheer: “Het vuur smeult altijd, een beetje wind volstaat om de vlammen hoog te laten oplaaien. We zijn al jaren aan het werk om de drugshandel aan banden te leggen en de overlast te beperken. Mensen vertellen ons dat dealers drugs verstoppen onder de bloempotten op hun vensterbank. Ze zien het voor hun ogen gebeuren, en ze begrijpen niet dat wij het níét zien. Maar we hebben bewijs nodig: foto’s, filmpjes, of geluidsopnames.“We hebben weinig vat op de drugshandel. Die speelt zich af op wereldniveau, ver boven ons hoofd. Wat we wel kunnen doen, is de wijken weer leefbaar maken. Dat hebben we bijvoorbeeld gedaan in de Anderlechtse wijk Peterbos.”De Landsheer: “Bendeoorlogen zijn er altijd geweest en ze zullen er altijd zijn. Het gaat over macht, geld en territorium. Maar voor ons is de leefbaarheid van de bewoners het belangrijkst. De moord is naar alle waarschijnlijkheid ’s nachts gepleegd: op dat moment liggen de bewoners rustig in bed. Als het overdag gebeurt, wordt het wél gevaarlijk, en dan komen we tussenbeide.“Laatst kregen we een melding van vuurwapens op straat in Peterbos: binnen de kortste keren waren we ter plaatse om de boel af te sluiten. Het bleken kinderen te zijn die met nepwapens aan het spelen waren. Wat ik jammer vind, is dat de burgers die we wilden beschermen achteraf schande spraken van ons optreden: ‘Met getrokken wapens op kinderen afgaan, hoe is het mogelijk?!’ (Zucht) Het is een moeilijk evenwicht.”De Landsheer: “Het kan natuurlijk níét, maar het gebeurt toch. En dan wil ik geen slachtoffers omdat er buurtbewoners rondlopen. Daarom zijn we voorzichtig met onze tussenkomsten. Hetzelfde geldt voor achtervolgingen. Die gasten rijden soms met wagens waarvan je zegt: ‘Daar gaan we niet achteraan, we brengen levens in gevaar.’”De Landsheer: “In principe achtervolgen we niet. We rijden achterna: afstand houden, het overzicht bewaren en vooral niemand in gevaar brengen.”De Landsheer: “Dat is bijna overal moeilijk. Maar als agent zit je in zulke situaties tjokvol adrenaline, je wilt de inbreuken op de wet stoppen. ‘Gebruik de camera’s langs de weg’, krijg ik weleens te horen. ‘Dan heb je de nummerplaten toch?’ In werkelijkheid zijn die nummerplaten meestal gepikt, of er zitten minderjarigen zonder rijbewijs achter het stuur: die kun je dikwijls niet traceren met camera’s. Maar al die overwegingen moeten onze agenten in een fractie van een seconde maken, terwijl Jan met de pet achteraf vrolijk z’n mening spuit op Twitter. Heel tof. (lacht)“Nu ook, met die aanval op onze politiewagen in Sint-Gillis: ‘Waarom schieten jullie niet?’ We mógen niet schieten als er geen levensgevaar is. Het vervelende is dat die jonge gastjes ermee wegkomen. Op het filmpje van het incident zie je heel wat omstanders – vooral familie van de relschoppers – níét ingrijpen. Dat is nieuw. Als ouders twintig jaar geleden een jongere kwamen ophalen op het politiecommissariaat, was er meestal een règlement direct, zoals wij het noemen: de zoon kreeg een djoef van zijn vader. Vandaag is het ouderlijk gezag over probleemjongeren verdwenen.“Het probleem is ook dat die jonge gastjes worden misbruikt. De drugsbendes schakelen hen in omdat ze weten dat politie en parket niet aan hen durven te raken: ze hebben een beschermd statuut.”De Landsheer: “Behalve als ze een moord of een andere zware misdaad begaan. Ze doen eigenlijk niet zoveel voor die bendes: ze staan op de uitkijk voor de politie, leveren kleine hand-en-spandiensten. De meesten gaan niet meer naar school: ze trekken enkel nog op met volwassen drugscriminelen, in de hoop dat ze kunnen opklimmen in de hiërarchie. Dat ze ooit zélf drugs mogen verkopen en nog meer geld zullen verdienen. Die generatie zijn we kwijt.”De Landsheer: “Dat was het effect van Parijs, zal ik maar zeggen: op de sociale media hadden een paar manipulatoren opgeroepen tot een aanslag. Het zijn niet de sterkste karakters die daarop ingaan. Ook niet de slimste.”De Landsheer: “We hebben hen geïdentificeerd en gefotografeerd. Behalve de jongsten, daarvoor heb je toestemming nodig van het parket. En het parket heeft hen inderdaad laten gaan: België heeft geen snelrecht waarmee je minderjarigen binnen de 24 uur voor de rechter kunt laten verschijnen. Maar goed, we zullen hen later uitnodigen voor een verhoor in het gezelschap van een advocaat. Hopelijk komen hun ouders mee en is er ruimte voor herstel. Ik blijf geloven dat we een paar van die jongeren kunnen redden.”De Landsheer: ""In mijn politiezone wonen volgens de officiële cijfers 240.000 mensen, onder wie zo’n duizend niet-begeleide minderjarige criminelen. Dat is dus beheersbaar, op voorwaarde dat iedereen aan hetzelfde zeel trekt.""De Landsheer: “De stijging is enorm, en sinds corona gebruiken de daklozen ook steeds vaker crack. Het is vies spul, erg verslavend. Dat brengt heel wat overlast en kleine criminaliteit met zich mee: verslaafden rukken juwelen van de hals van oude dames, ze stelen bagage... Of ze beginnen zich te prostitueren.”De Landsheer: “Ja, aan het station Brussel-Zuid. Maar het probleem is dat alles wat zich bínnen het station afspeelt, de bevoegdheid is van de federale politie. De buitenkant is onze verantwoordelijkheid. Er is geen eenheid van commando. Ik heb aan minister van Binnenlandse Zaken Annelies Verlinden (cd&v) laten weten dat we dringend moeten samenzitten. Brussel-Zuid is de toegangspoort tot ons land.”De Landsheer: “De federale politie is ook bevoegd voor problemen op het spoor en in de metro, maar ze beschikt over te weinig manschappen. Brussel-Zuid, het grootste internationale treinstation van België, heeft geen politiepost. Kunt u zich dat voorstellen?”De Landsheer: “Nee, want Securail, de veiligheidsdienst van de NMBS, houdt ook een oogje in het zeil. Maar iedereen doet het op z’n eigen manier, met beperkte middelen.”De Landsheer: “Vroeger meer dan nu.”De Landsheer: “Te weinig politie, te veel daklozen. Er is ook geen beleid: je kunt niemand verplichten om naar een opvangtehuis te gaan.”De Landsheer: “De opvang is voor ’s nachts. Wat doe je dan overdag? Maar ik ben geen voorstander van een pamperbeleid: ik heb het moeilijk met mensen die voortdurend klagen dat ze te weinig kansen krijgen. Er ís discriminatie in onze samenleving, maar je moet ook je kansen grijpen.“Toen ik naar school ging in Aalst, waren er ook kinderen die het zwaar hadden. Ze hadden niet noodzakelijk een migratieachtergrond, maar ze kwamen wel uit achtergestelde wijken. Die kinderen hebben geknokt om er te komen. Dat is niet verkeerd: het staalt je karakter.”De Landsheer: “Bij ons thuis was er wel eten, maar overvloed heb ik niet gekend. Vanaf m’n 15de werkte ik na school elke dag in een Chinees meeneemrestaurant. Ik maakte mijn huiswerk achter de toog waar ik ook bestellingen opnam en eten inpakte. Zo kon ik in het weekend uitgaan zonder mijn ouders op kosten te jagen. Ik heb ook nooit gevraagd om verder te mogen studeren, of om op kot te gaan: ik heb zelf beslist dat ik bij de rijkswacht zou gaan.”De Landsheer: “Twee. Mijn vader werkte bij de post tot hij ziek is geworden, nu zeventien jaar geleden – in februari is hij overleden. Dat was niet makkelijk, maar achteraf bekeken was het ook niet slecht: je leert snel welke dingen ertoe doen in het leven.“Je zult me niet horen zeggen dat iederéén kan slagen in het leven, maar het calimerogedrag van veel mensen stoort me. Net als het refreintje van de jongens in de wijken: ‘We worden te vaak gecontroleerd door de politie!’ Dan antwoord ik: ‘Misschien lok je het wel uit.’”De Landsheer: “Ik ben blij met de omzendbrief van minister Verlinden. Het is goed dat er nu duidelijke richtlijnen zijn voor professionele profilering. Maar ik heb het gehad met het verwijt dat de politie etnisch profileert. Sorry: in de wijken waar wij op zoek gaan naar jonge drugscriminelen, vind je geen Bart, Paul of Louis.”De Landsheer: “Heel divers. Elke Belg, met om het even welke achtergrond, is welkom bij ons. Meer dan 70 procent van onze nieuwe mensen is van niet-Belgische origine, en ons korps telt ook veel vrouwen. Maar ik stel vast dat zij op een gegeven moment op zoek gaan naar een loopbaan met wat meer structuur: de overgrote meerderheid kiest dan voor een administratieve baan. Dat is jammer. Je kunt deze vrouwen niet meer inzetten voor interventies, terwijl zij net heel goed in staat zijn om de situatie te ontmijnen. Ze halen de spanning eruit.”De Landsheer: “Door te spreken. Als je minder sterk bent, gebruik je andere kwaliteiten. Ik ken vrouwelijke agenten die half zo groot zijn als ik, graatmager, maar die nooit problemen hebben. Vrouwen worden ook minder snel aangevallen dan mannen. Bovendien geloof ik in het ‘testosteronmoment’ na de tussenkomst van een vrouwelijke agent. Dan zetten haar mannelijke collega’s een stapje naar voren: ‘Oké, nu gaan we ervoor.’”De Landsheer: “Op een bepaald moment is de tijd van spreken voorbij. Dan moet je er gewoon tegenaan gaan. Maar een uurtje na de arrestatie, op het commissariaat, moet je wel weer contact maken. Ik kon dat. Ik gaf een hand aan de gast met wie ik net nog op de grond had liggen vechten. Een arrestant is geen vijand.”De Landsheer: “Ik heb nooit klappen gekregen.”De Landsheer: “Nee.”De Landsheer: “Door te spreken, denk ik. Door de manier waarop ik met mijn ploeg tussenbeide kwam. Intussen is de agressie wel vergroot, moet ik toegeven.”De Landsheer: “Nee, die hebben het best mogelijke gedaan: ze zijn vertrokken zonder in te gaan op de provocaties.”De Landsheer: “Het toeval wil dat ik drie jaar lang wijkcommissaris ben geweest in Sint-Gillis. Ik heb er ook rellen meegemaakt, maar ik had de buurtbewoners wel aan mijn kant. En nogmaals: de agressie tegenover de politie was toen niet zo groot als nu. De drugshandel was minder winstgevend.”De Landsheer: “Het heeft niks met racisme te maken. Vroeger was er wel meer racistisch woordgebruik. Zelfs allochtone collega’s gebruikten woorden die nu – terecht – niet meer worden getolereerd. De standaardterm voor crapuul was bougnoul (beledigende term voor een persoon van Noord-Afrikaanse afkomst, red.).”De Landsheer: “Hij is intussen witgewassen. De beschuldigingen klopten niet.”De Landsheer: “Dat is het probleem: beschuldigingen krijgen veel aandacht, over eerherstel hoor je niemand. Het is begonnen met een filmpje van twee agentes die tijdens hun patrouille racistische opmerkingen maakten. Hun chef (Geert V., red.) kreeg het filmpje te zien en maakte een proces-verbaal op. De agentes dienden daarop samen met een andere collega een klacht in: de chef was zogezegd een antisemiet die naar nazimuziek luisterde. Maar die beschuldigingen waren van begin tot eind verzonnen, en de raadkamer heeft hem buiten vervolging gesteld.”De Landsheer: “Na zijn schorsing is hij met pensioen gegaan. Ze hebben hem kapotgemaakt.”De Landsheer: “Ik ben pas twee maanden later in dienst gekomen. Maar het was geen achtervolging: Adil is gevlucht voor een controle. Hij is, zonder helm, met hoge snelheid tegen een politiewagen gereden. Het was een spijtig ongeval, dat zal het gerechtelijk onderzoek wel uitwijzen.”De Landsheer: “Ze heeft ook gezegd dat hij een racist en een seksist is.”De Landsheer: “Daar kan ik niet veel over kwijt: die vrouw heeft ook een klacht ingediend tegen de leiding van het korps. De procedure loopt nog. Maar ik ben blij dat u die piste aanreikt.”De Landsheer: “Wat kan ik zeggen? Het parket heeft al drie keer een buitenvervolgingstelling gevraagd voor de betrokken agenten.”De Landsheer: “Ik kan alleen maar zeggen: in de politiezone Brussel-Zuid is er geen structureel racisme. We hebben duizend personeelsleden in dienst, en uiteraard zitten daar mensen bij met extreme ideeën: ecologische, communistische...”De Landsheer: “Ik heb slechts een tweetal dossiers van collega’s met extreemrechtse sympathieën: allebei Franstaligen. Wellicht zijn de Vlamingen die bij de Brusselse politie werken niet extreemrechts.”De Landsheer: “Ik ken de details niet. Alleen komen sommigen in een cel terecht terwijl ze er helemaal niet thuishoren. Jonathan Jacob, bijvoorbeeld, zou naar een psychiatrische instelling moeten zijn overgebracht.”De Landsheer: “Kijk, ik weet dat een aantal jaar geleden ook in Brussel-Zuid mensen zijn overleden in de cel. Dat waren geen psychiatrische patiënten. Je hebt er geen idee van welke impact het heeft als je voor het eerst in de cel belandt. Mensen die een stommiteit hebben begaan, slaan in paniek en denken dat hun leven voorbij is: ‘Hoe ga ik dit aan mijn vrouw uitleggen?’”De Landsheer: “Je hebt mensen die hun T-shirt aan stukken scheuren en zich ophangen.(Zwijgt) “Er worden zware discussies gevoerd over de onmenselijkheid van onze naaktfouilleringen. Denkt u dat het prettig is iemand in z’n blootje kniebuigingen te laten maken, om te controleren of er geen aansteker uit zijn aars komt? Of dat het prettig is om een vrouw haar beha te laten uitdoen? Geloof me: dat is het niet. Maar er is geen sterker materiaal om je mee op te hangen dan een beha.”De Landsheer: “Ik heb een fantastische tijd gehad in Geraardsbergen. Ik kreeg er alle kansen om een modern korps uit te bouwen. En dat is gelukt: het was af.”De Landsheer: “In 2012 heb ik een opleiding gevolgd bij de FBI National Academy Associates in Quantico, waar ik veel heb bijgeleerd op het vlak van netwerken en leiderschap. Als voorzitter van de Belgische associates heb ik ook een goede relatie met de FBI-attaché bij de Europese Unie. Op een bepaald moment vroeg hij: ‘Doen we eens iets samen?’”De Landsheer: “Ik zie het anders: wat kunnen we van elkaar leren? Wij zijn echt niet zo slecht, hoor. De FBI heeft veel geld ter beschikking, maar wij slagen erin efficiënt te zijn met beperkte middelen.”De Landsheer: “Nee.” (lacht)De Landsheer: “Dat is niet de bedoeling. De FBI Academy organiseert wereldwijd opleidingen voor een netwerk van ongeveer 17.000 mensen: je kunt altijd van elkaar leren. Een simpel voorbeeld: hoe ga je om met tatoeages in het korps?”De Landsheer (stroopt de mouwen op): (lacht) “Ik heb er geen. Het is geen eenvoudige kwestie, omdat ik neutraliteit nastreef in het korps. Wat mij betreft, horen tatoeages thuis in dezelfde categorie als de hoofddoek en andere levensbeschouwelijke symbolen: ik zie ze liever niet in de omgang met burgers.”De Landsheer: “Dat is een maatschappelijk gegeven, ja. Ik heb collega’s met een doodskop op hun arm: het lijkt me niet eenvoudig om met zo’n tekening bij een familie aan te bellen om het overlijden van een dierbare te melden.”De Landsheer: “In Geraardsbergen gold de regel: wear a sleeve. Geen polo’s of korte mouwen. Momenteel laten we dat een beetje los, want wat wil zo’n abstract Chinees teken zeggen? Met mijn achtergrond als jobstudent hoop ik altijd dat het geen bestelling is voor een afhaalmaaltijd (lacht).”De Landsheer: “Niet als ze in contact komen met het publiek. Achter de schermen zou ik er geen probleem mee hebben. Maar dat is in de praktijk moeilijk, omdat ik mijn medewerkers graag polyvalent inschakel: als ze het kantoor verlaten, zouden die vrouwen hun hoofddoek moeten afzetten.”De Landsheer: “Nee. Veel moslima’s zijn daar echt niet mee bezig. Ik weet dat sommigen ’m thuis dragen, maar dat is geen probleem. Iedereen doet thuis wat hij of zij wil.”De Landsheer (blaast): “Het militaire aspect van de rijkswacht was niet mijn ding. Het zit wel nog in mijn karakter: ik heb nood aan duidelijkheid, een scherpe lijn, een visie.“Je karakter wordt gevormd door de moeilijke momenten in je leven. Hoewel ik een afkeer heb van calimerogedrag, moet ik toegeven dat ik ook door die fase ben gegaan. Als kind heb ik het zwaar te verduren gehad: ik ben klein van gestalte en ik heb redelijk grote oren – gelukkig geen flaporen. (lacht) Maar ik heb heel vaak opmerkingen gekregen. Daar moet je je na verloop van tijd overheen kunnen zetten. Dat lukt het best met humor, maar de mensen zijn heel zuur geworden. Ik beschouw het als een voorrecht dat ik in de Denderstreek ben opgegroeid: harde humor is ons handelsmerk. Ik vind het tof als er met me wordt gelachen. Dat is plagen, niet kwetsen.”De Landsheer: “Nee, maar het ligt klaar voor de vakantie.” (lacht)De Landsheer: “Er is iets mis met het engagement in onze arbeidscultuur. Dat merk je in de kantoren van bepaalde politiezones, maar ook in Brusselse winkels waar ze weigeren je in het Nederlands te bedienen. Ik heb geen ego: als ik in Brussel winkel, spreek ik Frans. Die taaiheid maakt me sterker.”De Landsheer: “Dat moeten we inderdaad weer leren: oplossingen zoeken. We focussen te veel op problemen. De minderheden hebben nog nooit zoveel rechten gehad, en wat is het grote probleem? Er zijn geen genderneutrale toiletten. (Zucht) Kies dan, hè. Ga bij de mannen óf bij de vrouwen.“Laatst was ik in Gent. Er stond een ellenlange rij voor de mannentoiletten, dus dacht ik: oké, ik ga bij de vrouwen. ‘Hela, hela!’ riep een vrouw. ‘Dat is hier niet voor mannen.’ Ik zei: ‘Ik twijfel nog.’ (lacht) Maar als je bij de vrouwen naar het toilet gaat, moet je de boel wel proper achterlaten. Dat is belangrijker dan het tekeningetje op de deur.”De Landsheer: “Nee, gaan zitten. Probleem opgelost!”© Humo",2023-08-02T14:00:36+0200,NL
0,https://www.demorgen.be/nieuws/wat-hier-gebeurt-is-ongekend-in-de-geschiedenis-over-de-derde-en-ernstigste-strafzaak-tegen-trump~bb89d104/,"‘Wat hier gebeurt, is ongekend in de geschiedenis’: over de derde en ernstigste strafzaak tegen Trump","De Amerikaanse ex-president Donald Trump wordt vervolgd voor zijn pogingen de verkiezingsuitslag van 2020 te beïnvloeden en verschillende samenzweringen tegen de VS. ‘Het gaat hier om de basisprincipes van de democratie die Trump met de voeten heeft getreden’, zegt Amerika-deskundige Willem Post (Clingendael).“In totaal zijn er vier aanklachten tegen hem, die je kort kan samenvatten als ‘samenzwering tegen de Amerikaanse staat’. Maar opvallend is vooral hoe hard de beschuldigingen zijn geformuleerd. Er is sprake van “een ongeëvenaarde aanval op de zetel van de Amerikaanse democratie” en “destabiliserende leugens” door de ex-president. Bovendien staat erin dat Trump “ondanks verlies vastbesloten was om aan de macht te blijven”. Eigenlijk betekent dat dat Trump het land op de rand van een staatsgreep heeft gebracht.“In vergelijking hiermee zijn de andere aanklachten die al tegen hem lopen veel minder ernstig. De zaak rond pornoster Stormy Daniels en de kwestie van de geheime documenten kan je nog afdoen als ‘normaal’ of iets dat al vaker is gebeurd. Maar de 45 pagina’s van deze aanklacht zijn kristalhelder.”“Dat is waar zijn advocaten op zullen inzetten. Trump heeft net als elke Amerikaan het recht op vrije meningsuiting, en de aanklacht erkent dat ook. Maar er zit een heel sterk en belangrijk punt in de aanklacht, en dat is de intentie. Heel veel mensen rondom Trump, van zijn eigen minister van Justitie over zijn eigen advocaat tot zijn eigen vicepresident, hebben hem op een gegeven moment gezegd dat hij de verkiezingen verloren had en dat hij zou moeten stoppen de uitslag in twijfel te trekken.“Om dan nog op te roepen om in zeven staten de wettig verkozen kiesmannen aan de kant te schuiven en te vervangen door eigen kiesmannen, dan zit je echt wel op strafbaar terrein. Het gaat hier om een basisprincipe van de democratie: de vreedzame overdracht van de macht van de ene op de andere president, die volgens de wet is verkozen.”“Trump heeft op dat vlak bovenop de feiten, die al zwaar genoeg zijn, ook nog eens dubbel pech: hij heeft tegenover zich een absoluut juridisch zwaargewicht met een enorme staat van dienst die door iedereen gerespecteerd wordt.“Smith is een juridische bulldozer die jarenlang in Den Haag heeft gewerkt bij het Internationaal Strafhof en de hoofdaanklager van het Kosovo-tribunaal was. Hij heeft de grootste misdadigers van de wereld voor zich gekregen. Als hij, die compleet apolitiek is, een zaak opbouwt en voor de rechtbank brengt, kan je ervan op aan dat die sterk is.”“Tot nog toe lijkt het allemaal van Trump af te glijden als water van een eend, er zit zelfs geen miniem deukje in zijn zelfvertrouwen. Het is hard tegen hard. Met zulke zware aanklachten zou je kunnen verwachten dat je een beetje tempert, maar dat is niet Trumps stijl.“Maar als je dan argumenten moet bovenhalen dat dit ‘nazipraktijken uit de jaren 30' zijn, zoals hij gisteren deed, wordt het wel heel extreem. Ik zeg al enkele jaren dat de VS in een soort van politieke burgeroorlog zonder slachtoffers zit en ook dat klopt al niet meer, want bij en na de Capitoolbestorming van 6 januari 2021 zijn er vijf doden gevallen. Maar dit is een recept voor nog extremere polarisatie waar ik mijn hart voor vasthoud.”“Waarschijnlijk zullen zijn advocaten proberen om de zaak zo lang mogelijk te rekken, tot na de verkiezingen. Maar net deze rechtbank in Washington DC staat erom bekend snel te handelen. Smith heeft bovendien enkel Trump aangeklaagd om sneller te kunnen handelen. De kans dat dit nog voor de verkiezingen wordt afgerond is behoorlijk groot.”“Wat hier gebeurt, is ongekend in de geschiedenis. Op een van de aanklachten, ‘obstructie van een officiële procedure’, staat tot twintig jaar cel. Het is natuurlijk aan de rechter en de jury om uiteindelijk een strafmaat uit te spreken bij een eventuele veroordeling, dus mogelijk blijft het bij boetes of een voorwaardelijke straf.“Anderzijds zijn er al honderden Capitool-bestormers in de gevangenis beland. Het zou dan bizar zijn om de aanstoker van die demonstratie niet te veroordelen. Uit de aanklachten blijkt bovendien dat het echt Trump zelf was die tegen al zijn raadgevers inging. Hij zou bijvoorbeeld tegen zijn vicepresident Mike Pence gezegd hebben dat die ‘te eerlijk’ was omdat die weigerde de verkiezingsuitslag officieel te verwerpen.“Het zijn dat soort dodelijke zinnetjes die de jury uiteindelijk zullen meenemen in hun afweging. Bovendien leest de aanklacht nu al als een verhaal. Het is ook storytelling, en dat doet Smith niet voor niets. Als er dan nog harde ondervragingen komen in de rechtbank, is het maar de vraag of de zwevende kiezers het allemaal zomaar zullen laten passeren.“Vraag is of Trump het allemaal zover zal laten komen. Mogelijk komt het uiteindelijk tot een schikking wanneer hij beseft dat hij het niet zal halen. Om een celstraf te ontwijken zou hij zich dan officieel kunnen terugtrekken uit de verkiezingen.”Bekijk hier de integrale aanklacht tegen Donald Trump:",2023-08-02T13:12:36+0200,NL
0,https://www.demorgen.be/snelnieuws/profclub-zet-samenwerking-stop-met-jonge-rode-duivel-die-in-malta-veroordeeld-werd-na-verkrachting~bc4fd9c6/,Profclub zet samenwerking stop met jonge Rode Duivel die in Malta veroordeeld werd na verkrachting,"De voetbalploeg van de jonge voetballer (17) die in Malta veroordeeld werd, heeft de samenwerking met de tiener beëindigd. Acht uur lang werd een Frans meisje van 17 verkracht door haar ex-vriend, terwijl een vriend van 16 die haar vergezelde in elkaar geslagen werd. Dat schrijft Het Laatste Nieuws.De jongen belandde samen met vier vrienden in de cel nadat één van hen een meisje van 17 verkrachtte. De anderen zouden dat gefilmd hebben en een 16-jarige vriend van het meisje in elkaar geslagen hebben. De voetballer (17) - die ook al voor de jonge Rode Duivels speelde - was de enige die dat laatste gedeeltelijk bekende. Daardoor kreeg hij meteen zijn straf: één jaar cel met uitstel. Hij mocht beschikken en vloog meteen naar huis.Maar daar wachtte ook nog een staartje. Want de voetbalploeg - het gaat om een profclub, maar we geven die niet bij naam omdat de jongen nog minderjarig is - besliste om zijn contract te ontbinden. “Zodra het nieuws bekend raakte, hebben we hem op non-actief gezet”, zegt de woordvoerder aan HLN. “We hebben met hem en zijn entourage samengezeten en hebben niets definitiefs beslist voor we het vonnis konden lezen. Maar volgens onze advocaat was dat duidelijk en genoeg om de samenwerking te beëindigen. Wij willen ons niet met zulke feiten associëren.”",2023-08-02T12:36:29+0200,NL
0,https://www.demorgen.be/nieuws/van-afkoping-tot-smaad-alle-rechtszaken-tegen-donald-trump-op-een-rij~bcec3c67/,Van afkoping tot smaad: alle rechtszaken tegen Donald Trump op een rij,"Nu Trump ook vervolgd wordt voor het beïnvloeden van de verkiezingsuitslag, lopen er momenteel vijf rechtszaken tegen de oud-president: drie strafzaken en twee civiele. Daar komt deze zomer naar verwachting nog een strafzaak bij. Een overzicht van alle aanklachten, de ernst en het bewijs.Op 30 maart 2023 schrijft de New Yorkse aanklager Alvin Bragg geschiedenis. Hij kondigt zijn strafzaak aan tegen Donald Trump, de eerste ooit tegen een Amerikaanse oud-president. Bragg verdenkt Trump ervan dat hij uit zijn campagnekas zwijggeld heeft betaald aan pornoster Stormy Daniels, Trumps voormalige minnares, en dat vervolgens in de boekhouding heeft verhuld.De ernst: Van de drie strafzaken tegen Trump is dit de lichtste. De aanklacht van justitie is tevens behoorlijk gecompliceerd: Bragg moet zien te bewijzen dat Trump een strafbaar feit in New York (boekhoudfraude) heeft gebruikt ter verhulling van een federaal misdrijf (misbruik van campagnegeld). Nooit eerder is die juridische strategie voor een jury getoetst. Gevangenisstraf is bij een veroordeling mogelijk, maar onwaarschijnlijk.De timing: Deze strafzaak moet op 25 maart 2024 beginnen.Het is wereldnieuws als op 8 augustus 2022 tientallen FBI-agenten de woning van Donald Trump in Florida doorzoeken. Zij nemen dozen vol vertrouwelijke documenten in beslag, die Trump na zijn presidentschap zou hebben geweigerd te retourneren. In november wordt speciaal aanklager Jack Smith aangesteld om te onderzoeken of Trump moet worden vervolgd. Smith opereert onafhankelijk en moet de afstand waarborgen tussen het ministerie van Justitie, dat valt onder president Joe Biden, en de federale onderzoeken naar diens politieke tegenstander. Op 8 juni 2023 kondigt Smith vervolging af, de eerste federale strafzaak tegen een oud-president.De ernst: Dit is een ernstige zaak. Het bewijsmateriaal is aanzienlijk, met als huzarenstuk een geluidsopname waarop Trump militaire documenten aan buitenstaanders laat zien en zelf lijkt toe te geven dat dit niet mag. “Als president had ik dit kunnen declassificeren”, zegt Trump. “Nu niet.” Vorige week donderdag breidde justitie de aanklacht zelfs nog verder uit. Trump zou hebben geprobeerd bewijsmateriaal, waaronder videobeelden, te vernietigen.De timing: De strafzaak moet aanvangen op 20 mei 2024, vlak voor de Republikeinse presidentskandidaat wordt genomineerd op het partijcongres.Deze strafzaak draait om zijn poging om na de presidentsverkiezingen van 2020 aan de macht te blijven. Trump begon leugens over stemfraude te verspreiden en bekokstoofde, samen met zijn adviseurs, strategieën om Bidens beëdiging te verhinderen. Op 6 januari 2021 kwam dat alles tot een kookpunt toen ruim tweeduizend van zijn aanhangers met geweld het Amerikaanse Congres binnendrongen. Justitie houdt de toenmalige president daarvoor als aanstichter verantwoordelijk.De ernst: Deze nieuwe zaak is met afstand de zwaarste: de datum 6 januari 2021 staat gegrift in het collectieve geheugen van de Amerikanen. De hoeveelheid bewijs waarover Justitie beschikt, is ontzagwekkend en bestaat onder meer uit getuigenissen van tientallen van Trumps voormalige vertrouwelingen, onder wie zijn vicepresident Mike Pence.Timing: Op 3 augustus moet hij zich in de rechtszaal melden. Wanneer de strafzaak daadwerkelijk start, is nog niet bekend.Na verlies van de presidentsverkiezingen van 2020 probeerde Trump de uitslag in de cruciale swingstaat Georgia te veranderen. Daar kwam hij iets meer dan elfduizend stemmen tekort. Op 2 januari 2021 belde Trump als president persoonlijk met Brad Raffensperger, als hoogste ambtenaar verantwoordelijk voor de verkiezingen, om hem te vragen die stemmen voor hem ‘te vinden’. Aanklager Fani Willis bouwt al maanden aan een strafzaak vanwege die poging om de verkiezingsuitslag te beïnvloeden.De ernst: Het beïnvloeden van verkiezingen is een ernstig misdrijf waarop mogelijk gevangenisstraf staat. Ook hier speelt een geluidsopname de hoofdrol: het gesprek met Raffensperger is opgenomen.Timing: De verwachting is dat Willis deze zomer nog vervolging afkondigt. Zij heeft de veiligheidsdiensten in haar staat al verzocht voorbereidingen te treffen voor mogelijke onlusten. Vorige week donderdag verrezen al de eerste barricades rond het rechtbankgebouw.De New Yorkse aanklager Letitia James verdenkt Trump ervan dat hij jarenlang heeft gelogen over de omvang van zijn bezittingen. Op die manier zou hij hebben geprobeerd gunstige leningen en andere financiële voordelen te verwerven. Op 13 april is Trump onder ede verhoord. De eis tegen hem is een schadevergoeding van 250 miljoen dollar.De ernst: Dit is een civiele zaak, dus gevangenisstraf is bij voorbaat uitgesloten. De kans bestaat dat het verzamelde bewijsmateriaal later alsnog in een strafzaak wordt gebruikt.De timing: Deze zaak gaat op 2 oktober 2023 al van start.Dit is het vervolg op een zaak die Trump al heeft verloren. Een civiele jury in New York oordeelde op 9 mei 2023 dat Trump de schrijver E. Jean Carroll halverwege de jaren negentig seksueel heeft misbruikt. Hij moet Carroll een schadevergoeding betalen van 5 miljoen dollar. Trumps verzoek om een nieuw proces is afgewezen. De dag na de civiele uitspraak zei Trump op CNN dat hij Carroll nooit heeft ontmoet. Smaad, zegt Carroll nu: de jury heeft immers anders geoordeeld.De ernst: Dit is een pijnlijke kwestie, maar vanwege het civiele karakter staat er geen gevangenisstraf op het spel.De timing: De zaak dient op 15 januari 2024, tevens de dag van de eerste voorverkiezingen. Inwoners van de staat Iowa mogen als eerste stemmen op hun favoriete kandidaat voor de nominatie namens hun partij.",2023-08-02T11:25:06+0200,NL
0,https://www.demorgen.be/sport/als-paul-gheysens-morgen-vertrekt-is-het-gedaan-drie-antwerp-iconen-blikken-vooruit-aan-de-start-van-het-nieuwe-seizoen~b90f790d/,"‘Als Paul Gheysens morgen vertrekt, is het gedaan’: drie Antwerp-iconen blikken vooruit aan de start van het nieuwe seizoen","Vergeet Wembley, de kampioenskogel van Toby Alderweireld is het nieuwe iconische moment van de Antwerp-supporter. Met zijn doelpunt zette de gewezen Rode Duivel de gevestigde orde op zijn kop: Royal Antwerp FC start het nieuwe voetbalseizoen als titelverdediger. Ondertussen woedt in de coulissen een grimmige strijd om de Bosuil. We fileren de herrie en het succes met drie rood-witte clubiconen: spitsen Cisse Severeyns (55) en Patrick Goots (57), en voormalig secretaris Paul Bistiaux (71). ‘Antwerp is een club van extremen: als er een ladder omvervalt, is het wereldnieuws.’Goots heeft het uitgerekend: van de 40 competitiewedstrijden die The ­Great Old vorig seizoen speelde, heeft hij er 36 gezien. Dat deed hij als analist voor Gazet van Antwerpen: “Ik heb een perskaart.” Severeyns woonde alleen de thuisduels bij: “Als lid van de Antwerp Legends mag ik kaartjes aanvragen.” Bistiaux grinnikt: hij heeft de Bosuil al zeven jaar niet meer van de binnenkant gezien.Paul Bistiaux: “Mijn laatste match was tegen Eupen, in het seizoen dat we de promotie hebben gemist. Er braken andere tijden aan en ik heb toen de beslissing genomen om weg te gaan. Ik had 23 jaar mijn nikkel afgedraaid, genoeg toch? Ik heb op den Antwerp gewóónd.”Cisse Severeyns: “En veel stront opgekuist.”Patrick Goots: “Beerkarren vol.”Bistiaux: “Ik ben blij dat ik het heb meegemaakt. Maar de laatste jaren was de lol eraf.”Severeyns: “Ik weet zeker, Paul: als je kaarten aanvraagt, word je uitgenodigd. Ik moet het ook zo doen.”Bistiaux: (droog) “Ik koop wel een ticketje.”Bistiaux: “Zeer zeker wel! Maar alles heeft zijn tijd. Ik ben nog van de oude stempel, dus ik heb plaats geruimd toen de toekomst zich aandiende.“Ik ben 23 jaar secretaris geweest – CEO, zou men nu zeggen (grijnst). Ik heb twee periodes meegemaakt: één goede, en één met grote financiële miserie. Tot de invoering van het licentiesysteem kon je veel camoufleren. Plots was dat voorbij en moest je één keer per jaar een goed rapport halen. Dan was het alle hens aan dek. Het was een ­constante zoektocht naar geld.“Op een bepaald moment zaten we weer eens in de patatten. Met Tony Gram hadden we de verkeerde mecenas in huis gehaald. Toen hij terugbetaald moest worden, hadden we het geld niet. De constructie met het opstalrecht van de Bosuil is toen op tafel gekomen. Tania Mintjens is toen onze redding geweest (de zakenvrouw kreeg de Bosuilgronden in handen voor 1,1 miljoen euro, en gaf ze in erfpacht terug aan de club, red.)”Bistiaux: “Niemand had kunnen voorzien tot wat die constructie vandaag zou leiden. Bovendien bestaat ze al meer dan twintig jaar. Al die tijd heeft niemand zich er druk over gemaakt.”Goots: “Gheysens heeft al twee nieuwe tribunes gebouwd. Dat doet hij toch niet als hij nergens van wist?”Severeyns: “De vraag is: ging hij ervan uit dat het wel opgelost zou raken? Of heeft hij druk willen uitoefenen door alvast te beginnen bouwen?”Severeyns: “Iedereen heeft daar zijn idee over (lachje). De familie Mintjens is net als ik afkomstig van West­malle. Ik ken Tania goed: zij en de ex-vrouw van mijn broer zijn beste vrienden. Als ik iets zeker weet, is het dat Tania Mintjens een echte Antwerp-­supporter is. Anders had ze nooit geholpen. Uit winstbejag heeft ze het niet gedaan: ze heeft het geld niet nodig.”Bistiaux: “Meneer Gheysens is een aannemer. Een voetballer wil voetballen, een tennisser tennissen, een zanger zingen, en een aannemer bouwen. Daar is niks mis mee. Hij mag er zelfs aan verdienen ook. Wie betaalt, bepaalt. Als Gheysens een groter stadion wil om zijn inkomsten te maximaliseren, begrijp ik dat.”Bistiaux: “Tot op zekere hoogte begrijp ik dat. We kwamen niet altijd op de juiste manier in het nieuws. Onze verdienste is dat wij, het ancien régime, de club met bescheiden middelen in leven hebben gehouden, en af en toe zelfs een succesje hebben geboekt. We zijn nog altijd de laatste Belgische club die een Europese finale heeft gespeeld. Dat blijft een prestatie. Onze club is ook nooit moeten fuseren en heeft niet zoals andere clubs elfendertig naamsveranderingen ondergaan: het is nog altijd Royal Antwerp FC. Die pluim mogen we op onze hoed steken. Maar we zijn ook tekortgeschoten, zeker. We zijn er niet in geslaagd het aanwezige potentieel aan te boren en te exploiteren, zoals vandaag wel gebeurt. Wij waren amateurs, toch? De voetbalindustrie is hard veranderd. Wij komen uit de prehistorie van het voetbal.”Goots: “Uit de tijd van de leren bal met een veter in (lacht).”Bistiaux: “Je kunt van meneer Gheysens zeggen wat je wilt, maar hij heeft het toch maar gedaan. Met geld, dat is waar. Maar geld alleen is niet genoeg: je moet het ook goed besteden. Er zit een visie achter wat hij doet, alles verloopt uiterst professioneel. Antwerp is dertig jaar lang een slapende reus geweest. Dankzij de inzet en de centen van Gheysens is die reus nu wakker. Bravo!”Bistiaux: “Het is lang geleden. Als het gebeurt, is het op een begrafenis. Hij is ook al 90.”Goots: (knikt) “Als iemand ertoe in staat is, dan Gheysens. Als hij zegt dat hij ergens ­anders een nieuw stadion gaat bouwen, zal hij dat ook doen. Maar of het makkelijk zal gaan? Club Brugge wacht al jaren op een bouwvergunning.”Severeyns: “De stad Antwerpen zal eraan meewerken. Dat denk ik wel.”Bistiaux: “Zo’n vertrek hoeft niet slecht uit te draaien. Voorbeelden genoeg van grote clubs die het nadien zeer goed of zelfs beter deden: Ajax dat van De Meer naar de Amsterdam ArenA verhuisde, ­Arsenal van Highbury naar het Emirates Stadium. Zelfs AA Gent verliet het oude ­Ottenstadion voor een mooie, nieuwe arena en is daar niet slechter van geworden.”Goots: “Het wringt: de Bosuil is de heilige grond van het stamnummer 1.”Bistiaux: “Het stamnummer verdwijnt niet, hè. Antwerp voetbalt al meer dan honderd jaar in het Bosuilstadion. Ik heb ook liever dat ze er blijven, maar dat is puur uit nostalgie. Misschien is het goed geweest zo. Door de titel en de bekerwinst zijn we eindelijk van dat gezaag over Wembley af. Dertig jaar lang hebben we die koe gemolken. De laatste Belg die op het oude, inmiddels ­gesloopte Wembley gescoord heeft, zit hier naast mij (Severeyns, red.). Alleen: de huidige supporters waren toen nog niet geboren. Die zullen het de volgende dertig jaar alleen maar over de goal van Toby Alderweireld hebben. Dát is het nieuwe iconische moment.”Severeyns: “Als ik ergens werd uitgenodigd, was het altijd wegens dat doelpunt. Die uitnodigingen zullen nu naar Toby gaan (lacht).”Bistiaux: “Vóór Wembley was er het mirakel van ­Vitosha Sofia (Antwerp boog een 1-3-achterstand in blessure­tijd om in een 4-3-zege en ­Europese kwalificatie, red.). De mensen die dat hebben meegemaakt, zitten nu in de bejaardentehuizen van Deurne. Elke dag gaat één van hen dood. Maar bij gebrek aan echte trofeeën bleven we het er maar over hebben. Want we wonnen niks, hè: die finale op Wembley hebben we verlóren!”Goots: “In het stadion in Genk. Ik was er heilig van overtuigd dat het voorbij was. Club Brugge zou nooit scoren tegen Union. Toch gebeurde het, waarschijnlijk omdat ze hun Japanner (Shion Homma, die scoorde, red.) niet goed hadden uitgelegd wat het plan was (lacht). Plots was Genk virtueel kampioen, hun supporters liepen al naar beneden voor de viering. Ik verwachtte een overrompeling en dacht nooit thuis te zullen raken. Tot ik die bal van Toby zag vertrekken. Aan zijn houding wist ik het met­een: die gaat binnen! Uitzinnig van vreugde ben ik rechtgesprongen. Not done als analist, ik weet het (lacht).”Severeyns: “Ik had kaarten kunnen krijgen via een bevriende Genk-supporter. Maar dan zou ik tussen de thuisfans gezeten hebben. Daar heb ik, met mijn bekende kop, voor bedankt.”Goots: “Je zou ook niet welkom geweest zijn. Ik was uitgenodigd door Pierre Denier (club­icoon van Racing Genk, red.): hij mag elke week een oud-speler uitnodigen, diner inbegrepen. Op donderdag kreeg ik bericht van Genk dat ze me liever niet zagen komen. De fans zouden agressief kunnen reageren.”Severeyns: “Ik zat met een paar koppels bij een kameraad in de tuin te kijken. Tijdens de rust hadden we pizza’s besteld. Met nog twee minuten te spelen ging mijn telefoon: de koerier stond voor de deur. ‘Ik ga wel,’ zei mijn vrouw. Maar twaalf pizza’s, dat kon zij niet dragen. Gelukkig zijn een paar vrouwen opgestaan, anders had ik de ontknoping gemist (lacht).“Mijn zoon was op de Bosuil, waar de wedstrijd op een groot scherm werd vertoond. Om middernacht was alle water en frisdrank op. Mensen die anders nooit bier drinken, konden nu niet anders.”Goots: “Ik ken gasten die met van die lange houten banken uit tribune 2 naar huis zijn gegaan. Op de fiets! Als souvenir.”Severeyns: “Nog altijd krijg ik kippenvel als ik de beelden terugzie. Ik heb ook de ­Brugse goals nog eens bekeken, en daarbij viel me toch één en ander op. We hebben geluk gehad dat het die Japanner en Noa Lang niet interesseerde wie kampioen werd. En dat hun jonge spelers ­Cisse Sandra en Romeo ­Vermant zich wilden bewijzen. Bij die laatste goal zie je Hans Vanaken niet 100 procent voor de bal gaan. Ineens gaat die kleine Vermant er voor zijn neus mee aan de haal. Daar moet toch geen ­tekeningetje bij?”Goots: “Na het gelijkspel ­tegen Union (Antwerp gaf in het slot de zege uit handen, red.) had ik gezegd: waarom stuurt Mark van Bommel (de trainer, red.) Toby niet mee naar voor? Een week later doet hij het en is Antwerp kampioen. Faris Haroun vertelde me achteraf dat ze het op training hadden ingeoefend en in 10 minuten tijd drie keer hadden gescoord.”Goots: “Nee nee, het was gewoon iets dat ik Laszlo Bölöni (ex-trainer van Antwerp, red.) geregeld had zien doen. Als niets meer lukte, stuurde hij in de slotfase de grote Abdoulaye Seck naar voor.”Bistiaux: “Op restaurant. Ik heb de wedstrijd op mijn smartphone gevolgd. Ik heb in stilte genoten. In mijn jonge jaren zou ik over de draad gesprongen zijn, maar met het ouder worden ben ik kalmer geworden. Erik Van Looy verwijt me dat soms.”Goots: “Ooit moet er een film gemaakt worden van die titelmatch.”Severeyns: “Da’s iets voor Erik. Of Luk Wyns.”Bistiaux: (zet zich schrap) “Als die allemaal komen kijken, heb je een stadion van 100.000 plaatsen nodig. In de donkere periode heb ik vaak vanop de barricades rond mij gekeken en vastgesteld dat ik daar alleen stond. Nu het beter gaat, zie ik plots zogenaamde supporters op de eerste rij staan, op het balkon van het stadhuis zelfs, en het hoge woord voeren. Dan moet ik me toch achter de oren krabben: ‘Waar waart gij toen we tegen Virton en ­Oudenaarde speelden?’ Voor alle duidelijkheid, ik heb het dan niet over Erik Van Looy.”Severeyns: “Hij was er áltijd, als één van de weinigen.”Goots: “Vroeger moest je al goed kijken om een knappe vrouw te zien op de Bosuil. Terecht, op hoge hakken zou je er je enkels gebroken hebben. Maar nu? Het is een modeshow geworden! Ze paraderen. Iedereen wil van het succes proeven.”Bistiaux: (fel) “Ik was zéker dat we kampioen zouden worden! Dat heb ik ook geschreven in mijn wekelijkse column in ­Gazet van Antwerpen.”Severeyns: “Antwerp is een club van extremen. 0-2 achterstaan tegen Club Brugge, maar in de 96ste minuut toch nog de 3-2 binnen trappen. Of het mirakel van Vitosha. Altijd gebeurt er iets waarover nagepraat wordt.”Bistiaux: “Als er op den Antwerp een ladder omvervalt, is het wereldnieuws.”Goots: “Er zijn wat akkefietjes geweest. Het tijdrekken van Union, de rode kaarten voor Genk, de stewards op het veld. Ik heb Club-supporters in mijn vriendengroep: die zouden het iedereen gegund hebben, behalve Antwerp. In Genk hoorde ik hetzelfde.”Severeyns: “Union kon op veel sympathie rekenen, als underdog. Genk is ook altijd doorgegaan voor een sympathieke club. Maar voor de Antwerpenaar is alles buiten Antwerpen parking. Dat wordt hem niet in dank afgenomen. Antwerpenaars zijn dikkenekken.”Goots: “Marc Schaessens is zo’n rasechte Antwerpenaar. Ik heb met ’m samengespeeld bij Beerschot. Marc zei vlakaf tegen de trainer: ‘Pak die kegels zelf!’ Zó’n grote mond. Dat was ik als 19-jarig gastje uit de Kempen niet gewoon. Op festivals kom ik vaak Antwerpenaren tegen: die hebben overal schijt aan. Zo maak je jezelf tot vijand.”Bistiaux: “Wat ook meespeelt: onze nadrukkelijke aanwezigheid in de stadions op verplaatsing. Wij zijn een clan, een stam.”Goots: “Van Bommel heeft gezegd dat hij dit nooit eerder heeft meegemaakt. Ook niet bij Barcelona of Inter. Ik gelóóf hem, hij is geen lulleman. Voor een Antwerp-supporter is Antwerp zijn leven. Als hij moet kiezen tussen een boterham of een abonnement, kiest hij voor het tweede.”Severeyns: “Na de match gingen de spelers altijd iets drinken bij Jenny. Daar zaten we dan naast de fan die ladderzat aan de toog hing en er zijn laatste frank had besteed aan zijn abonnement en die pint, zodat hij zijn problemen even kon vergeten.”Bistiaux: (knikt) “Dat speelt ­zeker mee. Succes wekt ook jaloezie.”Bistiaux: “Gheysens’ grote verdienste is dat hij niet alleen veel geld in de club gestoken heeft, maar ook de juiste mensen op de juiste plek gezet heeft. Overmars en Van Bommel hebben er een plóég van gemaakt.”Goots: “We hebben heel België over ons heen gekregen toen we Overmars binnenhaalden. Dat is Gheysens: hij durft.”Bistiaux: “Ik vind niet dat iemand een beroepsverbod moet krijgen vanwege een misstap.”Bistiaux: (knikt) “Ja. Ik stam nog uit een andere tijd, er werd toen niet zo nauw gekeken in het voetbal. Ondertussen is de samenleving geëvolueerd. Voortschrijdend inzicht kun je dat noemen.”Goots: “Als Ajax Overmars morgen kan terughalen, doen ze het.”Bistiaux: “Kampioen ben je ­altijd verdiend.”Severeyns: “Mocht Genk of Union het gehaald hebben, was het ook verdiend geweest.”Goots: “Genk heeft na Nieuwjaar niet vaak meer gewonnen. Dan ben je geen verdiende kampioen.”Bistiaux: “De essentie van voetbal is níét veel goals maken. Wel één doelpunt meer dan de tegenstander.”Severeyns: “Of één minder binnen krijgen. Arsenal won indertijd vaak met 1-0 – zo is ‘de Arsenal-score’ ontstaan.”Goots: “Genk voetbalde aantrekkelijk voor Nieuwjaar. Met Paintsil en Trésor heeft het twee spelers die goed zijn in één-tegen-éénsituaties. Daar heeft het op geteerd. Antwerp heeft dat minder: Muya moet het vooral van zijn werkkracht hebben, en Balikwisha is nog te wisselvallig. Toen Genk Onuachu in de winter verkocht, werd het op slag een pak minder. Doet het dat niet, wordt het kampioen.”Severeyns: “Antwerp was iets zakelijker in zijn aanpak. Maar als in de laatste minuut de kampioensgoal valt, is dat allemaal vergeten.”Bistiaux: “De oude ­Hollandse school was aanvallend. De huidige niet meer. Overmars en Van Bommel zijn daar de exponenten van: nuchter, zakelijk en goed georganiseerd.”Goots: “Als Antwerp 1-0 voor stond, bevroor het de match. Was de 3-2 tegen Club ­Brugge, met dat late doelpunt van Vermeeren, een aantrekkelijke match? Nee, maar iedereen ging wel tevreden naar huis. Paul heeft gelijk: het draait om winnen.”Bistiaux: “Onderschat het belang van een goede keeper niet. Een goede ploeg begint bij een goede verdediging.”Severeyns: “Zij waren de bouwstenen van het succes. Een trainer kan pas iets neerzetten als de spelers mee­stappen in zijn verhaal. De achterste en de voorste man zijn daarbij cruciaal. Toevallig zijn dat bij Antwerp twee mannen die voorop gaan in de strijd. Wat Alderweireld betreft is dat geen verrassing, maar ook spits Vincent Janssen heeft de ploeg op sleeptouw genomen. Hij heeft weinig slechte matchen gespeeld. En zelfs dan had hij impact door mee te komen verdedigen. Ik was ook zo’n spits. Op mijn inzet heeft nooit iemand iets kunnen aanmerken. Janssen blijft ook lopen.”Goots: “Vergeet niet: aanvankelijk was topschutter ­Michael Frey dé man. Bij Janssens komst weerklonk gemor: ‘Wéér een Hollander!’ Ook bij Toby werden vragen gesteld: ‘Zou hij het nog kunnen?’ We hadden geen goede ervaringen met vedetten op leeftijd. Er waren er de voorbije jaren te veel neergestreken die de verwachtingen niet hebben ingelost: Nainggolan, Defour, Mirallas ook. Die trend hebben Toby en Janssen een halt toegeroepen.”Goots: “Van Bommel zal op termijn wel offensiever uit de hoek komen. Hij heeft eerst het fundament willen gieten.”Severeyns: “Hij heeft geroeid met de riemen die hij heeft. Als dit dan het resultaat is: chapeau.”Severeyns: “Op termijn niet, daarin heb je gelijk. Maar dat het dit seizoen al meteen prijs was, is sterk. Vergeleken met de andere ploegen heeft Antwerp minder individuele kwaliteit.”Goots: “Club Brugge trok ­Roman Jaremtsjoek aan voor 16 miljoen euro. Dé ­transfer van het jaar, Club werd al bij voorbaat uitgeroepen tot kampioen. Zeker toen het ook nog eens uitblonk in de Champions League: ‘Wie gaat die trein nog stoppen?’ De grote verdienste van Van Bommel is dat hij op zijn strepen is blijven staan. Toen hij Radja uit de ploeg zette, de chouchou van de supporters, keerde iedereen zich tegen hem. In de winterstop deed hij hetzelfde met Frey. Maar kijk, hij wist heel goed wat hij deed. Hij heeft van Antwerp een machine gemaakt.”Severeyns: “Na een maand met Van Bommel zag je al structuur. We hadden niet de beste spelers, maar wel de beste plóég. Eens te meer is bewezen hoever je daarmee raakt.”Goots: “Van Bommel dropte Vermeeren in de ploeg, zette Stengs op een positie waarop hij niet eerder had gespeeld, en liet Bataille week na week groeien. Ik heb altijd gezegd: met Bataille als back speel je geen kampioen. Wel, ik heb mijn mening moeten herzien.”Goots: “Het is een logisch gevolg van de investeringen. Ben je al eens gaan kijken in het jeugdcentrum onder tribune 4?”Bistiaux: (knikt) “State of the art!”Goots: “Antwerp heeft nooit een jeugdopleiding die naam waardig gehad. Geen geld. Elk jongetje uit de Kempen dat een beet­je kon voetballen, trok naar Nederland, naar Willem II of PSV. Nu kiezen ze opnieuw voor Antwerp. Vermeeren gaat Antwerp 20 of 25 miljoen euro opbrengen. Al hoop ik dat hij nog een jaar blijft.”Severeyns: “Een van mijn tennisvrienden was tot voor kort jeugdtrainer bij Antwerp. Volgens hem is Vermeeren een nuchtere jongen. Dat pleit voor hem.”Goots: “Ik vergeet de datum nooit: op 6 november viel hij in tegen Anderlecht. Niemand kende hem. Vier dagen later al speelde hij voor de beker tegen Beveren een wereldmatch. ‘De nieuwe Iniesta!’ heb ik toen gezegd. De volgende dag speelden we toevallig met de Antwerp Legends – Cisse was erbij. Ritchie (De Laet, red.) kwam kijken. Dat weekend moesten ze naar Brugge, maar Ritchie zag het somber in. Wel, Vermeeren heeft de pannen van het dak gespeeld. Hij was vertrokken.”Severeyns: “Hoe is de carrière van Thibaut Courtois begonnen? Genks eerste én tweede doelman waren geblesseerd. Hij kreeg zijn kans, greep ze en de rest is geschiedenis.”Bistiaux: “Zonder twijfel, voor jaren!”Severeyns: “Dat is de Antwerpenaar die spreekt. Pat en ik zijn Kempenaars (lacht).”Bistiaux: “De komende vijf jaar worden we zeker nog één of twee keer kampioen. De knowhow en de centen zijn er, en het publiek: bouw een stadion met 30.000 plaatsen en het raakt direct uitverkocht. Het is ook nódig: voor de financiële stabiliteit. Nu verliest de club geld: daarin heeft Gheysens 100 procent gelijk.”Severeyns: “Zeggen dat ze nu vertrokken zijn voor drie titels op rij, lijkt me overdreven. Dan moet er eerst nog wat kwaliteit in de spelerskern.”Goots: “Ik verwacht dat Overmars nog enkele konijnen uit zijn hoed tevoorschijn tovert.”Severeyns: “Maar als Gheysens morgen vertrekt, is het gedaan. Ik heb het bij KV Mechelen meegemaakt: toen John Cordier ermee stopte, vertrokken Marc Emmers, Patrick Versavel, Graeme Rutjes, Philippe Albert, John Bosman en ikzelf – de halve ploeg. Laatst was ik uitgenodigd voor De Drie Wijzen (een netwerkevent van Antwerp met diner en praatgasten, red). Daar werd gezegd dat het de bedoeling is om binnen de drie, vier jaar financieel onafhankelijk te zijn van Gheysens. Volgens mij zal het sneller ­gebeuren. Met wat geluk spelen ze straks Champions League. Stel dat ze Barcelona of Manchester City treffen, dan rinkelt de kassa.”Goots: “Antwerp staat op twee wedstrijden van de Champions League. Dát is nu Gheysens’ nieuwe ambitie.”Severeyns: “Als je de titel en de beker hebt gewonnen, kun je onmogelijk beter doen.”Bistiaux: “Iedereen zal zich dubbelplooien tegen Antwerp. Het Anderlecht-syndroom, noem ik dat. In mijn jonge tijd moest een trainer zijn ploeg nooit motiveren tegen Anderlecht. Dat staat ons nu te wachten.”Bistiaux: “Beerschot! (schaterlacht) Die naam moest toch één keer vallen.”Goots: “Antwerp of Club Brugge. Club is het aan zijn status verplicht om zich te herpakken.”Severeyns: (knikt) “Helemaal mee eens.”Bistiaux: “Zodra de bal rolt, verdwijnen zulke zaken naar de achtergrond. Spelers liggen daar niet wakker van. De zever begint pas als er niet gewonnen wordt.”Severeyns: “Als speler kun je je nooit helemaal afsluiten. Ik heb het meegemaakt bij KV Mechelen: toen Cordier vertrok, leidde dat tot grote onrust.”Goots: “Als spelers niet betaald worden, akkoord. Maar dat is hier niet het geval. Deze ploeg speelt al anderhalf jaar in een half afgewerkt ­stadion: ook niet ideaal. Toch is ze kampioen geworden.”Bistiaux: “Ik hoop dat ze eruit raken.”Severeyns: “Hoe langer een oplossing uitblijft, hoe moeilijker het wordt.”Goots: “Er moet absoluut vermeden worden dat er tweedracht ontstaat tussen de supporters. Alles wat Antwerp de voorbije jaren heeft aangeraakt, is in goud veranderd. Het zou spijtig zijn mocht dat door zo’n ruzie naar de achtergrond verdwijnen.”© HumoAnderlecht-Antwerp, zondag 6/8 om 13.30 uur.",2023-08-02T11:00:46+0200,NL
0,https://www.demorgen.be/nieuws/duits-metalfestival-wacken-open-air-laat-geen-fans-meer-binnen-wegens-hevige-regenval-terrein-is-een-grote-modderpoel~b67705f2/,Duits metalfestival Wacken Open Air laat geen fans meer binnen wegens hevige regenval: terrein is één grote modderpoel,"Wacken Open Air, het grootste metalfestival ter wereld in het Duitse Wacken, laat sinds vanochtend geen fans meer toe op de festivalsite. De organisatie kondigde op Instagram aan de ‘redelijke bezoekerscapaciteit’ te hebben bereikt. ‘Verdere reizen moeten met onmiddellijke ingang worden stopgezet en geannuleerd’, klinkt het. Boosdoener is de overvloedige regenval. Daardoor ziet het festival zich voor het eerst in zijn geschiedenis genoodzaakt een bezoekersstop uit te roepen.“We moeten het terrein nu afsluiten, er zit niets anders op”, verklaarde Thomas Jensen, medeoprichter van het festival, in een boodschap op Instagram. “We verzinnen wel iets, daar kan je van op aan. Maar nu is het kantelpunt bereikt, het terrein kan niet nog meer mensen aan.”Het festival gaat later vandaag van start, maar vele festivalgangers arriveerden een dag eerder. Dinsdagavond verklaarde Jensen aan het Duitse persagentschap DPA te hopen dat de helft van het totale bezoekersaantal toegelaten zou kunnen worden. Oorspronkelijk werden circa 85.000 metalfans verwacht.De bezoekersstop werd door fans op de korrel genomen. Velen onder hen hadden al urenlang staan aanschuiven voor het festivalterrein. “800 kilometer, 30 uur file en dan zo afgescheept worden, is een schande”, schreef een fan op Facebook.Eerder kondigde het festival al aan geen auto’s meer te zullen toelaten. Als reden wordt verwezen naar de hevige regenval, waardoor de kampeer- en festivalsites en de wegen veranderd zijn in modderpoelen.De organisatie heeft het over “moeilijke weersomstandigheden met een neerslag van ongeveer 40 liter per vierkante meter in de laatste dagen”. Voorlopig zal het weer ter plaatse ook niet fel verbeteren. Er worden voor de komende dagen nog meer buien voorspeld.Het metalfestival zal “zo veel mogelijk” via livestream te volgen zijn. “We krijgen het voor elkaar. Er komt een programma, maar jammer genoeg kan niet iedereen er aan meedoen”, aldus medeorganisator Jensen. De livestream zal te volgen zijn op MagentaTV en MagentaMusik.Jensen bedankte zijn team, de autoriteiten en de mensen in de omgeving die festivalgangers een dak boven het hoofd hebben aangeboden.Voor verdere informatie verwees hij door naar de festivalwebsite, de socialemediakanalen en de Q&A op de website. Over de terugbetaling van de tickets zou binnenkort meer info volgen.Het festival duurt dit jaar voor het eerst vier dagen. Meer dan tweehonderd artiesten staan op de affiche, onder wie headliners als Iron Maiden, Megadeth en Helloween.Verschillende metalfans die het festivalterrein wel bereikt hebben, laten het weer niet aan hun hart komen.",2023-08-02T10:57:27+0200,NL
0,https://www.demorgen.be/tech-wetenschap/oeps-foutje-nasa-stuurt-per-ongeluk-verkeerd-commando-naar-voyager-2-en-verliest-tijdelijk-contact-met-ruimtesonde~bca490ed/,"Oeps, foutje: NASA stuurt per ongeluk verkeerd commando naar Voyager 2 en verliest tijdelijk contact met ruimtesonde","Slechte dag op het werk? Denk dan even aan de NASA-medewerker die onlangs na meer dan 45 jaar met een verkeerd commando per ongeluk het contact heeft verbroken met de ruimtesonde Voyager 2. Pas gisteren kon het Amerikaanse ruimtevaartagentschap opnieuw een signaal oppikken maar allicht duurt het nog tot oktober, wanneer alle systemen automatisch worden gereset, om het contact opnieuw volledig te herstellen.Voyager 2 zweeft al sinds 1977 met zijn broer Voyager 1 door de ruimte. Op 21 juli bevond het tuig zich op ongeveer 19,9 miljard kilometer van de aarde, waar het nog steeds aan een duizelingwekkende snelheid van 55.346 km/u voortzoefde, toen een medewerker bij de NASA plots een fout commando in zijn computer intypte. Daardoor werd de antenne die normaal gezien continu naar de aarde is gericht, met 2 graden gedraaid. Dat afwijkende manoeuvre zorgde er prompt voor dat het contact met de aarde verbroken raakte waardoor er geen data meer gestuurd of ontvangen konden worden.Dagenlang werd het gebied rond de Voyager 2 continu met het juiste commando bestookt in de hoop dat de sonde de correctie zou oppikken, maar voorlopig is dat nog niet gebeurd. Wel bevestigde de NASA gisteren dat er bij toeval “een teken van leven” is opgevangen bij een reguliere scan van de ruimte via het Deep Space Network, het netwerk van gigantische radio-antennes die verspreid over de aarde staan opgesteld. Door de grote afstand van de ruimtesonde was dat signaal meer dan 18 uur onderweg.De NASA heeft het over “bemoedigend nieuws” dat de Voyager 2 dus nog altijd uitzendt en zegt dat hij “in goede gezondheid” verkeert. Om het volledige contact te herstellen, is het echter allicht nog enkele maanden wachten. De Voyager 2 is zo ingesteld dat hij meerdere keren per jaar automatisch zijn systemen opnieuw opstart, waarbij ook de antenne opnieuw richting aarde zal komen te staan. De volgende keer dat dat gebeurt, is op 15 oktober.Volgens de NASA “zullen we in tussentijd de correctie blijven sturen”, maar het agentschap twijfelt zelf of dat helpt. Allicht is de automatische reset de enige oplossing. Of hoe het aloude IT-adagium ‘Have you tried turning it off and on again?’ nog altijd zijn waarde heeft.",2023-08-02T09:39:36+0200,NL
0,https://www.demorgen.be/nieuws/mattel-is-op-zoek-naar-een-chef-unospeler-en-die-zal-wekelijks-4-444-44-dollar-verdienen~b6493781/,"Mattel is op zoek naar een ‘chef-Unospeler’, en die zal wekelijks 4.444,44 dollar verdienen","Speelgoedproducent Mattel maakte in de veelbesproken Barbie-film al duidelijk dat Ken zijn job uitsluitend ‘strand’ is. Nu wil de fabrikant een gelukkige fan opzadelen met de job ‘Uno’, ter promotie van hun nieuwe variant op het bekende gezelschapsspel.‘Ben je gek op Uno-spellen? Word onze chef-Unospeler!’, zo staat er te lezen bovenaan een nieuwe vacature op de website van Mattel. Volgens de jobomschrijving zal de ‘chef-Unospeler’ belast worden met “het uitdagen van waardige concurrenten voor een spelletje Uno Quatro en het leren van de nieuwe regels aan fans.” De speelgoedfabrikant brengt namelijk een nieuwe versie uit van het populaire kaartspel, met elementen uit een ander iconisch spel: vier-op-een-rij.Om in aanmerking te komen voor deze tijdelijke promotiefunctie moet je wel in New York City vertoeven, een “extraverte persoonlijkheid” hebben en ervaring met TikTok hebben. Want concreet houdt de job in dat iemand zich op een pier in de Amerikaanse stad installeert om daar vervolgens willekeurige voorbijgangers uit te dagen voor een spelletje Uno Quatro, om daar dan ook video’s van te maken voor TikTok. En dat vier uur per dag, vier dagen in de week, gedurende - u raadt het - vier weken.Daar zal een loonbriefje van 4.444,44 dollar per week tegenover staan, omgerekend iets meer dan 4.000 euro. Wat betekent dat de winnaar in totaal 17.777,76 dollar ontvangt aan het einde van zijn ‘ambtstermijn’ als chef-Unospeler.De vacature geldt enkel voor inwoners van de VS, maar wie alsnog vertrouwen heeft in zijn kaarten kan terecht op de online jobpagina.",2023-08-02T09:32:04+0200,NL
0,https://www.demorgen.be/snelnieuws/code-geel-voor-onweer-in-heel-het-land-kans-op-felle-buien-en-rukwinden-tot-70-kilometer-per-uur~b170258c/,Code geel voor onweer in heel het land: kans op felle buien en rukwinden tot 70 kilometer per uur,"Voorlopig valt er weinig te merken van de zomer, ook vandaag komt daar geen verandering in. Vanaf de namiddag kunnen er felle buien ontstaan en in heel het land geldt er code geel voor onweer.Na eerst veel wolken en regen wordt het vandaag in de voormiddag op de meeste plaatsen droog met opklaringen. Vanaf de namiddag kunnen er felle buien ontstaan, met kans op onweer en rukwinden tot 70 kilometer per uur. Het kwik gaat tot 19 graden aan zee en tot 20 à 24 graden elders in het land. Dat zegt het KMI.De federale overheidsdienst (FOD) Binnenlandse Zaken heeft sinds dinsdag opnieuw tijdelijk het nummer 1722 geactiveerd. Het KMI kondigt voor de provincie Luxemburg code geel af voor regen van dinsdagnamiddag tot donderdagochtend. Voor onweer geldt voor het hele land code geel van woensdagmiddag tot donderdagochtend.In de nacht van vandaag op donderdag blijft het bewolkt met kans op buien, onweer en felle rukwinden. De temperaturen zakken tot 12 à 16 graden.Donderdag blijft het koel en wisselvallig met regen en buien. In de loop van de namiddag wordt het droger vanaf de kust en komt de zon er af en toe door, bij rukwinden tot 60 kilometer per uur. De maxima liggen tussen 14 en 16 graden in de Ardennen en tussen 16 en 20 graden elders.Ook vrijdag wordt het wisselend bewolkt met buien en kans op onweer, bij maximumtemperaturen tussen 15 en 19 graden. Zaterdag wordt het zwaarbewolkt met regen. Het blijft fris met maxima van 14 tot 18 graden.Wolken en regen of buien zijn zondag weer van de partij, al zou het in de namiddag droger worden vanaf het westen. We krijgen dan temperaturen tot 15 à 19 graden.",2023-08-02T08:32:00+0200,NL
0,https://www.demorgen.be/snelnieuws/hevigste-regen-in-140-jaar-in-peking-dodentol-noodweer-stijgt-naar-twintig~b98c101e/,"Hevigste regen in 140 jaar in Peking, dodentol noodweer stijgt naar twintig","In het noorden van China heeft het noodweer al zeker twintig levens geëist. Velen zijn vermist en bijna een miljoen inwoners moest worden geëvacueerd. In hoofdstad Peking gaat het om de zwaarste regenval in 140 jaar, toen de metingen begonnen.De tyfoon Doksuri, die zaterdag het gebied trof, zindert nog na in de regio rond Peking, Tianjin en de omringende provincie Hebei. In amper 40 uur viel er in de hoofdstad evenveel regen dan er gemiddeld in de hele maand juli valt. De maximale waarde die er op een gegeven moment viel tussen zaterdagavond en woensdagochtend lag op bijna 745 millimeter neerslag, zegt de meteorologische dienst van de hoofdstad. Het vorige record - uit 1891 - stond op 609 millimeter, nadat de metingen begonnen waren in 1883.In Peking vielen al zeker elf doden. Hebei verloor negen inwoners. Meer dan twintig personen zijn vermist. Op videobeelden is te zien hoe overstromingen en stortregens straten veranderden in woeste rivieren met massa’s modder en geparkeerde auto’s werden meegesleurd. Een brug stortte in onder de watermassa’s, tal van elektriciteitspalen en -kabels begaven het. Vooral de landelijke buitenwijken van de hoofdstad werden getroffen.Doksuri trok eerder over het zuiden van China, maar verzwakte op weg naar het binnenland tot een tropische storm.",2023-08-02T07:41:41+0200,NL
0,https://www.demorgen.be/snelnieuws/trumps-eigen-vicepresident-over-voormalige-baas-wie-zichzelf-boven-grondwet-plaatst-mag-nooit-president-van-de-vs-worden~b2defd21/,"Trumps eigen vicepresident over voormalige baas: ‘Wie zichzelf boven grondwet plaatst, mag nooit president van de VS worden’","In de Verenigde Staten wordt in de Democratische en Republikeinse kampen grotendeels zoals verwacht gereageerd op de vervolging van Donald Trump. De oud-president zal voor de rechter moeten verschijnen wegens zijn rol bij de bestorming van het Capitool op 6 januari 2021. Toch is er ook langs Republikeinse kant zware kritiekVerschillende Republikeinse volksvertegenwoordigers doen de op dinsdag bekendgemaakte aanklacht van de hand als bewijs van een partijdige justitie en als een afleiding voor de problemen van Hunter Biden, zoon van de Democratische president Joe Biden. Die hangt een rechtszaak vanwege belastingontduiking boven het hoofd.“Iedereen in Amerika kon zien wat er ging komen: de poging van justitie een afleiding te creëren en de koploper voor de Republikeinse nominatie (voor de presidentsverkiezingen van volgend jaar, red.), president Trump, aan te vallen”, schrijft Kevin McCarthy, de Republikeinse fractieleider van het Amerikaanse Huis van Afgevaardigen, op Twitter. “Republikeinen zullen de waarheid over Biden Inc. en het partijdige rechtssysteem blijven blootleggen.”Ron DeSantis, de Republikeinse gouverneur van Florida en net als Trump presidentskandidaat, zegt op X dat de overheid tot “wapen” is gemaakt om politieke tegenstanders te vervolgen. In navolging van Trump omschrijft hij de Amerikaanse hoofdstad als “moeras” en zegt dat het onfair is dat Trump het oordeel van een jury zal moeten ondergaan die de “moerasmentaliteit” weerspiegelt.Mike Pence, vicepresident onder Trump en presidentskandidaat voor de verkiezingen van volgend jaar, haalt wel naar hem uit in een verklaring. “De aanklacht dient als een belangrijke les: iemand die zichzelf boven de grondwet plaatst, mag nooit president van de Verenigde Staten worden.”“Ons land is belangrijker dan één man. Onze grondwet is belangrijker dan de carrière van wie dan ook”, aldus Pence nog. “Op 6 januari vroeg voormalig president Trump dat ik zou kiezen tussen hem en de grondwet. Ik koos de grondwet, en dat zal ik altijd blijven doen.”Toen Pence als vicepresident en voorzitter van de Senaat het verkiezingsresultaat op 6 januari 2021 toch ratificeerde, tegen de wil van Trump, haalde hij zich de woede van zijn voormalige baas op de hals.De Republikeinse presidentskandidaat Asa Hutchinson herhaalt zijn stelling dat Trump “moreel verantwoordelijk is voor de aanval op onze democratie. Nu zal ons justitiesysteem bepalen of hij ook strafrechtelijk verantwoordelijk is.”“Niemand staat boven de wet, ook niet Donald Trump”, verklaren de Democratische kopstukken Chuck Schumer en Hakeem Jeffries in een gezamenlijke verklaring. “Deze aanklacht moet nu verder door het rechtssysteem, zonder politieke of ideologische bemoeienis. We moedigen zowel de aanhangers als de critici van Trump aan om deze zaak vreedzaam voor de rechtbank te laten verlopen.”Trump grijpt de aanklacht inmiddels aan om fondsen mee te werven onder zijn aanhangers, melden Amerikaanse media. Kort na de bekendmaking klonk het in een e-mail: “Ze weten dat ik de enige kandidaat ben die de Deep State kan ontmantelen en een einde kan maken aan hun wurggreep op onze natie. Dus hun enige hoop is om te proberen mij voor de rest van mijn leven naar de GEVANGENIS te sturen.”",2023-08-02T07:19:00+0200,NL
0,https://www.demorgen.be/snelnieuws/ook-belgen-op-eerste-franse-evacuatievlucht-vanuit-niger~bcb03319/,Ook Belgen op eerste Franse evacuatievlucht vanuit Niger,"Op de eerste Franse evacuatievlucht uit Niger zaten ook Belgen. Dat heeft de Franse minister van Buitenlandse Zaken Catherine Colonna in de nacht op woensdag gezegd.De vlucht uit Niamey landde rond 1.30 uur op de Parijse luchthaven Charles de Gaulle. Aan boord van waren 262 passagiers, onder wie twaalf baby’s.Colonna had eerder aangegeven dat de geëvacueerde passagiers “bijna allemaal landgenoten” waren. Na het landen van het vliegtuig verklaarde ze voor de pers op Charles de Gaulle dat er ook Belgen, Nigerianen, Portugezen, Ethiopiërs en Libanezen op de vlucht zaten.In de loop van de nacht zou ook een tweede Franse evacuatievlucht landen, aldus nog Colonna. Naast Fransen zaten ook in dat toestel Belgen, net als Nigerianen, Duitsers, Canadezen, Amerikanen, Oostenrijkers en Indiërs. Concrete aantallen zijn niet bekend. In Rome landde vanmorgen vroeg een Italiaanse evacuatievlucht met 87 passagiers aan boord. Onder hen Italianen, Amerikanen, Bulgaren en Oostenrijkers.Ongeveer 1.200 Fransen zijn geregistreerd op de consulaire lijsten in Niger. Zo'n 600 van hen hebben volgens de autoriteiten aangegeven te willen terugkeren.België heeft weet van zo’n 110 landgenoten in Niger. Eerder had de FOD Buitenlandse Zaken al laten weten dat Belgische onderdanen en “belanghebbenden” die hebben aangegeven dat ze Niger willen verlaten, met Franse vliegtuigen zouden worden geëvacueerd.In Niger heerst onrust als gevolg van de staatsgreep van vorige week woensdag. De democratisch verkozen president Mohamed Bazoum werd van de macht verdreven, generaal Abdourahamane Tchiani riep zichzelf uit tot nieuwe leider.Niger heeft intussen de land- en luchtgrenzen met vijf buurlanden heropend. Dat maakte een van de coupplegers dinsdagavond bekend op de nationale televisie.Alle land- en luchtgrenzen van Niger waren vorige week woensdag gesloten op de avond van de coup waarbij de democratisch verkozen president Mohamed Bazoum van de macht werd verdreven. Generaal Abdourahamane Tchiani riep zichzelf uit tot nieuwe leider.Nu zijn de grenzen met Algerije, Burkina Faso, Libië, Mali en Tsjaad weer opengegaan. De beslissing kwam er enkele uren na de eerste Franse evacuatievlucht uit de hoofdstad Niamey.",2023-08-02T06:45:00+0200,NL
0,https://www.demorgen.be/nieuws/londen-wil-meer-olie-en-gas-uit-eigen-noordzee-halen-wat-is-er-gebeurd-met-de-britse-groene-ambities~b841e2c1/,Londen wil meer olie en gas uit ‘eigen’ Noordzee halen. Wat is er gebeurd met de Britse groene ambities?,"Groot-Brittannië geeft ruim honderd vergunningen uit voor de winning van olie en gas uit de Noordzee. Premier Rishi Sunak wil de Britse fossiele reserves ‘maximaal’ benutten. Een breuk met de Britse groene ambities ziet hij daar niet in.Londen wil meer olie en gas uit de Noordzee halen. Volgens de Britse premier Sunak leidt “eigen olie en gas” tot lagere energieprijzen. Ook is het goed voor de economie en ook voor het klimaat, zei hij maandag. Vooral dit laatste argument kwam de premier op hoon te staan van milieuorganisaties en politieke tegenstanders. Volgens hen is maar één soort energie goed voor het klimaat: groene. Sunak zou veel meer moeten inzetten op zonne- en windenergie.Maar juist boven de groene energiesector hangen sinds kort loodgrijze wolken. Zo annuleerde Vattenfall vorige maand de aanleg van een groot windpark voor de Britse Noordzeekust omdat de kosten te hoog zijn opgelopen. Stijgende rente, duur materiaal en aanzwellende lonen maken het windpark volgens het Zweedse energiebedrijf onrendabel. Diverse Noordzeelanden reageerden met schrik op het bericht, dat de vraag opwerpt of ook andere projecten gevaar lopen.Daar lijkt het op. Zo liet de ceo van Shell Wael Sawan vorige week al weten weinig heil te zien in de grootschalige productie van groene stroom, omdat er volgens hem nauwelijks aan te verdienen valt. Eerder al kondigde het energieconcern (net als concurrent BP) aan de jaarlijkse reductie met 2 procent van de olieproductie tot 2030 los te laten.Fossiel lijkt ineens weer helemaal terug rond de Noordzee, waar de transitie van olie en gas naar wind juist volop bezig is. Ook Nederland werkt aan gaswinning in de Noordzee met de grootste investering in 15 jaar.Sunak ziet weinig klimaatproblemen in de olierevival, verklaarde hij maandag in een toelichting op zijn plannen, staand voor een gasterminal van Shell in het Schotse Aberdeen. Olie en gas afkomstig van de Noordzee zijn volgens hem veel klimaatvriendelijker dan fossiele energie die wordt geïmporteerd vanaf de andere kant van de wereld.De premier wees op cijfers van de North Sea Transition Authority (een overheidsorgaan voor olie- en gaswinning), die zojuist cijfers had gepubliceerd waaruit blijkt dat vloeibaar aardgas (lng) drie tot vier keer zo veel CO2 oplevert als lokaal geproduceerd aardgas. Met andere woorden: Noordzeegas helpt het klimaat. Of zoals Sunak zei: “Haal je het van hier? Of verscheep je het liever van over de hele wereld, jezelf afhankelijk makend van dictators? Met gas dat drie tot vier keer zoveel CO2 veroorzaakt?”Een vaak gehoord argument. Alleen klopt het voor Groot-Brittannië hooguit een beetje: het land importeert de helft van zijn gas. Daarvan komt driekwart uit Noorwegen. Dit is schoon gas, dat op een tamelijk klimaatvriendelijke manier via pijpleidingen naar Groot-Brittannië stroomt. Slechts 14 procent van de Britse import komt als lng (met inderdaad een hogere CO2-uitstoot) uit de Verenigde Staten en Qatar.Volgens Tessa Khan van de Britse groene lobbyclub Uplift behoort het VK wereldwijd tot de middenmoot als het gaat om de milieu-impact van zijn olie- en gasproductie. Zo schoon is ‘eigen gas eerst’ dus niet. Bovendien, zei Khan in The Guardian, vergelijkt de regering haar eigen productie altijd met de meest vervuilende methoden. Noors pijpgas is volgens haar altijd schoner.Dat mag zo zijn, Noorwegen heeft al diverse keren laten weten dat zijn gasproductie aan de maximumcapaciteit zit. Dus grote hoeveelheden extra Noors gas lijkt geen optie. Voor de vervanging van lng (of om te voorkomen dat er nog meer vloeibaar aardgas geïmporteerd moet worden), is ‘eigen gas’ waarschijnlijk dus wel klimaatvriendelijker. Beide partijen hebben een beetje gelijk, afhankelijk van de zienswijze.Sunak bood maandag meteen een doekje voor het bloeden, door te beloven dat hij vaart maakt met de opslag van CO2. Met het zogenoemde Acorn-project (waaraan ook Shell meedoet) moeten de komende jaren grote hoeveelheden CO2 via bestaande gasleidingen worden opgeslagen onder de Noordzee.Maar ook dit plan stuit op verzet, omdat Sunak precies lijkt te doen waarvoor klimaatactivisten waarschuwen. Zij stellen dat CO2-opslag (kortweg CCS) de energiesector een excuus verschaft juist méér fossiele energie te winnen in plaats van minder. Dat lijkt nu te gebeuren, terwijl CCS altijd is gepresenteerd als een tijdelijke klimaatmaatregel voor bedrijfstakken die lastig te vergroenen zijn.Dat de technologie nog niet bewezen is, zoals tegenstanders beweren, is evenmin waar. Wereldwijd draaien al diverse projecten, zij het niet op de schaal waarvan wordt gedroomd. Noorwegen werkt al ruim een kwart eeuw met CCS en heeft een megaton CO2 opgeborgen. Dat klinkt indrukwekkend, maar is over deze lange periode nauwelijks grootschalig te noemen.Sunak neemt dus een gok met zijn fossiele beleid. Een gok met het klimaat, maar ook een politieke gok. Want ook binnen zijn eigen partij is er weerstand. Zoals Sunaks Conservatieve partijgenoot Chris Skidmore stelt: “Dit is het verkeerde besluit op het verkeerde moment.”",2023-08-02T09:00:00+0200,NL
0,https://www.demorgen.be/snelnieuws/verenigde-staten-verliezen-hoogste-kredietrating-bij-fitch~b87fdd0a/,Verenigde Staten verliezen hoogste kredietrating bij Fitch,"De Verenigde Staten zijn bij kredietbeoordelaar Fitch de hoogste kredietrating kwijtgeraakt. Daarmee behoren Amerikaanse staatsleningen in de ogen van het ratingbureau niet meer tot de allerveiligste beleggingen. Het is voor het eerst in meer dan tien jaar dat een van de toonaangevende ratingbureaus deze stap zet.Amerikaans staatspapier heeft bij Fitch nu niet meer de felbegeerde AAA-beoordeling, maar staat te boek als AA+. De verlaging is een gevolg van de politieke strijd over het schuldenplafond in Washington. Na weken onderhandelen bereikten de Democraten van president Joe Biden en de Republikeinen daarover wel weer een akkoord in mei.Dat heeft de zorgen bij Fitch, dat de VS sinds 1994 een AAA-rating gaf, echter niet weggenomen. “De verlaging van de rating van de Verenigde Staten weerspiegelt de verwachte verslechtering van de begroting in de komende drie jaar, een hoge en groeiende overheidsschuld en de uitholling van het bestuur”, stelt de kredietbeoordelaar in een verklaring.De Amerikaanse minister van Financiën Janet Yellen noemde de ratingverlaging van Fitch in een reactie “willekeurig” en “achterhaald”. Ook het Witte Huis reageerde afkeurend op de beslissing. “Ze druist in tegen de realiteit om de Verenigde Staten te degraderen op een moment waarop president Biden het sterkste herstel onder ‘s werelds grootste economieën heeft verwezenlijkt”, zei woordvoerster Karine Jean-Pierre in een mededeling.De laatste keer dat de kredietrating van de VS was verlaagd was in 2011. Toen verlaagde kredietbureau S&P zijn rating naar AA+, eveneens vanwege de onenigheid tussen de Democraten en Republikeinen over het schuldenplafond. S&P heeft de rating van de VS sindsdien niet meer aangepast. Bij Moody’s heeft het land nog wel de AAA-score. Een hoge score kan een land helpen om tegen gunstige rentes geld te lenen.",2023-08-02T05:47:00+0200,NL
0,https://www.demorgen.be/sport/ook-in-het-wielerpeloton-regent-het-deze-maand-transfers~b05cf38e/,Ook in het wielerpeloton regent het deze maand transfers,"Deze maand is het transferseizoen in het wielrennen begonnen. Hoe werkt dat precies? Het is alvast niet zoals in het voetbal, met exorbitante transfersommen.Twee zaken. Allereerst is er een korte transferperiode tussen 1 en 15 augustus waarin renners per direct van werkgever kunnen veranderen. Dit is exclusief bedoeld voor renners die tijdens het lopende seizoen van ploeg willen wisselen. Op geen enkel ander moment kan een renner van ploeg wisselen tijdens het jaar, de UCI verbiedt dat. Gemiddeld zijn er van dit soort transfers maar één of twee per seizoen. De drie betrokken partijen moeten daarover een akkoord vinden: de renner, zijn huidige ploeg en zijn nieuwe ploeg. Soms komt er een transfersom aan te pas, soms gebeurt de overstap kosteloos. Dylan Teuns in 2022 (van Bahrain naar Israël) en Rohan Dennis in 2014 (van Garmin naar BMC) zijn een paar bekend voorbeelden.Daarnaast is 1 augustus belangrijk omdat ploegen vanaf deze datum renners mogen contacteren en contracteren voor het daaropvolgende seizoen. Het gaat enkel om renners die sowieso einde contract zouden zijn aan het einde van het lopende seizoen. Een concreet voorbeeld is Fabio Jakobsen: einde contract bij Soudal-QuickStep in december 2023, mag hij vanaf nu bekendmaken dat hij in 2024 voor DSM zal rijden. In de praktijk worden de deals vaak vroeger gesloten, maar officieel worden ze pas vanaf 1 augustus meegedeeld.Er zijn nog manieren om een transfer te maken. Drie nog wel, maar die zijn minder evident. Het gaat telkens om transfers aan het einde van het seizoen. Een renner kan dan zijn lopende verbintenis laten ontbinden in samenspraak met zijn ploeg. De kans is groot dat dat in december gebeurt bij Caleb Ewan. De Australiër heeft nog een contract tot eind 2024 bij Lotto-Dstny, maar ploeg en renner zijn op elkaar uitgekeken.In sommige gevallen is er een tweede ploeg betrokken die de renner wil overnemen. Dan krijg je vaak een minder vriendelijke situatie en moet de renner in kwestie zich eerst vrijkopen. De overgang van Tiesj Benoot van DSM naar Jumbo-Visma eind 2020 is een voorbeeld. Dit soort betalende transfers lijkt het meest op die in het voetbal, al is er een subtiel verschil: in theorie zijn het niet de ploegen die kopen en verkopen, maar zijn het de renners die een schadevergoeding betalen voor het verbreken van hun contract. Meestal worden ze daarbij wel (heimelijk) financieel gesteund door hun nieuwe ploeg.Als Remco Evenepoel onder zijn lopende contract bij Soudal-QuickStep uit wil, zal het op deze manier moeten gebeuren. Dan zal hij eerst een schadevergoeding moeten betalen. Het UCI-regelement voorziet geen exacte bedragen. Per land en per type contract kan een andere wetgeving van toepassing zijn. Wat zeker meespeelt: de duur van het nog lopende contract, de hoogte van het loon en het engagement van de sponsors. Het is duidelijk dat 10 miljoen euro niet zal volstaan in het geval van Evenepoel.De derde en laatste manier om een transfer te forceren is het inroepen van een ‘dwingende reden’, bijvoorbeeld het niet nakomen van afspraken of pestgedrag. Dan kan een renner zijn lopende contract ‘gratis’ laten ontbinden. In de praktijk is dat heel moeilijk. Wout van Aert vertrok op die manier in 2018 bij Veranda’s Willems-Crelan, maar werd nadien in zijn ongelijk gesteld door de rechtbank en moest uiteindelijk toch een grote schadevergoeding betalen.",2023-08-02T03:00:05+0200,NL
0,https://www.demorgen.be/nieuws/jambon-reikte-zelf-het-mes-aan-dat-de-chemiereus-de-regering-nu-op-de-keel-zet-ineos-wil-vergunning-binnen-de-vier-maanden~bc9e18155/,‘Jambon reikte zelf het mes aan dat de chemiereus de regering nu op de keel zet’: Ineos wil vergunning binnen de vier maanden,"Ineos voert de druk verder op: over vier maanden wil de chemiereus een nieuwe vergunning krijgen voor haar ethaankraker in de Antwerpse haven. Dat komt mee in het rijtje van beloftes dat de Vlaamse regering aan Ineos heeft gedaan. Groen vindt dat de Vlaamse regering zich heeft laten chanteren.“Jambon reikte zelf het mes aan dat de chemiereus de regering nu op de keel zet.” Volgens Groen heeft de Vlaamse regering zich diep in de nesten gewerkt door garanties te geven aan Ineos. Toen de Ineos-topman Jim Ratcliffe afgelopen donderdag in Antwerpen een meeting had over zijn ethaankraker, haalde de top van de Vlaamse regering effectief alles uit de kast zodat de Britse chemiereus niet de stekker uit het prestigeproject zou trekken. Aan die investering hangt een prijskaartje van 4 miljard euro en 450 jobs vast, maar ook ‘de reputatie van Vlaanderen als investeringsregio’ ligt in de weegschaal.Ratcliffe vroeg én kreeg een reeks engagementen. Zo zou het bedrijf de beloofde waarborg van 500 miljoen euro mogelijk al vroeger kunnen aanspreken, als borg om overbruggingskredieten te kunnen afsluiten. De werf ligt nu namelijk stil en dat kost Ineos een hoop geld, omdat de banken hun geldstroom gestopt hebben. Daarom vroeg Ratcliffe ook om vaart te maken met de vergunning: binnen de vier maanden wil hij dat het dossier afgehandeld is en de werken aan zijn ethaankraker kunnen hervatten. Ineos wil zich officieel niet uitspreken over die termijn, maar die deadline van vier maanden – waar De Tijd over schreef – wordt ook aan onze redactie bevestigd.Dat wordt hoe dan ook krap. Ineos kan dat grotendeels zelf in de hand hebben. Volgens de Raad voor Vergunningsbetwistingen, die de vergunning van Ineos vernietigde, voldeed het milieuonderzoek over de stikstofimpact op de omliggende natuur niet aan de vereisten. Als Ineos zijn huiswerk dit keer wel goed doet, kan het bedrijf in tweede zit misschien wel slagen. Al blijft het dan nog altijd een huzarenstukje om dat rond te krijgen op vier maanden tijd.Een ander scenario is dat het stikstofdecreet binnenkort toch goedgekeurd wordt in het Vlaams Parlement. Door het manoeuvre van N-VA en Open Vld werd het dossier weggehaald van de regeringstafel – waar cd&v dwarsligt – en geëvacueerd naar het Vlaams Parlement. Dat zou een tijdswinst van minstens een half jaar kunnen opleveren. Maar ook die parlementaire weg is lang.Het decreet moet passeren via de Raad van State, de commissie en de plenaire vergadering. Bovendien zal cd&v de tekst en cours de route nog willen amenderen – en dat is bespreekbaar, kregen ze vorige week te horen van N-VA. Niet iedereen is er trouwens van overtuigd dat Ineos wél een vergunning gekregen zou hebben als er wél een stikstofdecreet was goedgekeurd: dat lijkt vooral de conclusie die het kabinet-Demir de wereld probeert in te sturen.Op de oppositiebanken kijken ze met grote ogen naar deze beloftes. Groen-fractieleidster Mieke Schauvliege vindt dat de Vlaamse regering zich heeft laten rollen door Ineos. “De risico’s die de regering neemt getuigen van complete roekeloosheid. Landbouwers leven al jaren in onzekerheid door de aanhoudende stikstofcrisis, maar een miljardair hoeft maar op de koffie te gaan en wordt op zijn wenken bediend. Wat deze regering in drie jaar niet rond krijgt voor alle bedrijven in Vlaanderen, wil Ineos afdwingen in 4 maanden tijd. Het is ronduit kwalijk.”Groen heeft alvast gevraagd om de commissie Economie en Leefmilieu vervroegd bijeen te roepen. Ook Vooruit en Vlaams Belang vinden dat de regering uitleg verschuldigd is. Robrecht Bothuyne (cd&v), voorzitter van de commissie Economie, zegt de vraag te bekijken.",2023-08-02T03:00:05+0200,NL
0,https://www.demorgen.be/sport/de-champions-league-hymne-horen-daar-doet-genk-het-in-de-eerste-plaats-voor~b819e8ba/,"De Champions League-hymne horen, daar doet Genk het in de eerste plaats voor","Het is een belangrijke avond voor Racing Genk. Het Zwitserse Servette uitschakelen staat gelijk aan minstens 5 miljoen euro aan inkomsten. ‘Mijn spelers zijn niet bezig met geld, ze willen het hoogste in de sport: de Champions League’, zegt coach Wouter Vrancken.Mark McKenzie zijn ogen glinsteren bij de vraag of Champions League spelen altijd zijn droom is geweest. “Tuurlijk, elke voetballer wil begeleid door die hymne het veld oplopen”, zegt de Amerikaanse verdediger enthousiast. “We hebben een kans om het te laten gebeuren en daar moeten we vol voor gaan. Iedereen wil die avonden eens meemaken. Wij kijken allemaal naar de Champions League.”De weg naar het miljoenenbal is voor Genk nog ver en bezaaid met obstakels. Het eerste (en misschien belangrijkste) is Servette Genève. De ploeg van René Weiler bleek vorige week een taaie klant. Niet dat ze voetballend de evenknie van Genk was, maar met een overdosis opportunisme kwam ze een heel eind. Het werd 1-1.Servette vanavond elimineren zou veel druk van de ketel halen, want daarmee is Genk verzekerd van de groepsfase van de Europa League. Het zou de kassa spijzen met minstens 5 miljoen euro (3,63 miljoen startpremie plus recettes van drie thuismatchen en dergelijke). Een gunstige campagne kan een verdubbeling van dat bedrag betekenen.Maar Genk gaat voor het allerhoogste, zo benadrukt Wouter Vrancken. “Het financiële leeft niet in de groep”, zegt de T1. “We hebben een ambitieuze selectie. Vorige week hebben we gezien dat er mogelijkheden liggen. Ik merk vooral goede bedoelingen en voel geen stress onder de spelers. Een sportman streeft altijd het hoogste na, in dit geval is dat in de Champions League blijven. Dat is genoeg motivatie om er vol voor te gaan.”Denken aan de volgende hindernis, die tegen Rangers FC in de derde voorronde, wil Vrancken nog niet. “We moeten onze energie in Servette steken.”Kijken wij toch iets verder vooruit, nog verder dan de Schotse topclub waar Nicolas Raskin en Cyriel Dessers onder contract staan, dan is er nog één laatste play-offronde richting Champions League. Mogelijke tegenstanders dan heten PSV, Sturm Graz, Marseille, Panathinaikos en Dnipro. Moeilijk, dat zeker, maar niet onmogelijk. Omzeilt Genk al die hordes, dan mag het voor zijn deelname alleen al 15,64 miljoen euro op de rekeningen bijschrijven.Een verlies tegen Servette kan net zo goed fatale gevolgen hebben. Niets is dan plots zeker voor Genk, dat via Olympiakos (en nadien nog een tegenstander van het kaliber Ajax) kwalificatie voor de Europa League zal moeten veiligstellen. Na een eventuele uitschakeling tegen de Grieken is er nog één vangnet: de voorronde van de Conference League. Ook in dat toernooi kan Genk natuurlijk geld verdienen, zij het heel wat minder dan in de Champions League.Best gewoon winnen van Servette dus. Dat Genk daarvoor voldoende wapens heeft, bleek al in de heenmatch. Ook zaterdag in Molenbeek, waar RWDM met 0-4 klop kreeg, lieten de Limburgers veel tekenen van aanvallende weelde en vorm zien. Daartegenover staat dat er in beide matchen behoorlijk wat kansen werden weggegeven. Ligt daar, in het bewaken van de balans, de sleutel tegen Servette?“Offensief voetbal zit in ons DNA”, geeft Vrancken aan. “Verdedigen en aanvallen doe je met je hele ploeg. We zijn klaar. Het zal om energie draaien. We geloven volop in onze kansen.”Racing Genk - Servette om 19 uur op VTM 2",2023-08-02T03:00:05+0200,NL
0,https://www.demorgen.be/sport/van-de-scratch-tot-kopecky-s-revanche-tien-momenten-om-naar-uit-te-kijken-op-het-super-wk-in-glasgow~b7491b98/,Van de scratch tot Kopecky’s revanche: tien momenten om naar uit te kijken op het super-WK in Glasgow,"De komende anderhalve week wordt in Glasgow elke dag gekoerst voor een regenboogtrui: op de piste, op de weg, op de mountainbike en tegen de klok. Welke Belgen zullen een hoofdrol vertolken? Tien afspraken om naar uit te kijken.Op de eerste dag van de wereldkampioenschappen zou het al meteen prijs kunnen zijn voor België. De jonge Tuur Dens is een van de favorieten in de scratch. Dat is een heel simpel pistenummer: vijftien kilometer koersen en de eerste over de streep wint. Tactisch is het ander paar mouwen: verstandig indelen en de timing voor sprint of demarrage moet perfect zijn. Dens werd al tweede en vierde op de vorige WK’s. Sindsdien is hij alleen maar sterker geworden.In de wegrit zijn alle ogen op de Belgische ploeg gericht. Nergens is de weelde groter, geen ander land kan met drie favorieten aanspraak maken op de wereldtitel. Remco Evenepoel is de titelverdediger, Jasper Philipsen is na zijn groene trui in de Tour klaar om de hemel te bestormen en Wout van Aert moet die regenboogtrui toch een keer kunnen pakken. Bondscoach Sven Vanthourenhout maakt zich sterk dat de Belgen niet in elkaars wielen zullen rijden.Zweef met Lotte Kopecky mee op een roze wolk na haar ritwinst, zes dagen gele trui, eindwinst in het puntenklassement en tweede stek in de eindstand van de Tour de France Femmes. Drie keer komt ze in actie op de Sir Chris Hoy Velodrome in Glasgow: nu zondag in de afvalling, volgende week dinsdag in de puntenkoers en daags nadien in het omnium. Na een eerste wereldtitel in de ploegkoers in 2017 pakte Kopecky op de laatste twee baan-WK’s nog drie keer goud en twee keer zilver.Zeven medailles in de voorbije dertien WK’s, met het goud van huidig bondscoach Kenny De Ketele en Gijs Van Hoecke in Melbourne 2012 als uitschieter. België heeft een traditie hoog te houden in de ploegkoers. Met Robbe Ghys en Lindsay De Vylder jaagt het twee ervaren rotten de piste op, want ze zorgden voor de helft van de bronzen verzameling. Ghys heeft bovendien olympische ervaring. Hij tuimelde drie jaar terug in Tokio met De Ketele net naast het podium.De Noor Soren Waerenskjold rijdt nu bij de profs. Waerenskjold is de uittredende wereldkampioen tijdrijden bij de U23 en de enige die vorig jaar in Wollongong beter deed dan Alec Segaert. Wie gaat Segaert nu dan van WK-goud houden? Segaert maakte eind juni indruk toen hij zilver behaalde in het BK tijdrijden bij de profs. Drie dagen later pakte hij ook zilver in het BK op de weg. Hij was de enige die mee kon met een late uitval van Evenepoel. Na het BK ging Segaert op hoogtestage in Livigno.Met Van Aert en Evenepoel start België alweer met een indrukwekkend duo. Maar verrassingen zijn niet uit te sluiten. Denk aan Tobias Foss, die vorig jaar in Wollongong goud veroverde. Tweevoudig wereldkampioen Filippo Ganna is uit op een derde wereldtitel. De Italiaan laat de wegrit vallen en kiest voor de ploegenachtervolging. En hoe sterk is Tadej Pogacar, die in de tijdrit van de Tour weliswaar door Jonas Vingegaard werd geklopt maar Van Aert naar de derde plaats verwees?De Belgische wielerbond hoopt op tien medailles in Glasgow. Achter de naam van Thibau Nys staat een grote ster. Nys is voormalig Europees kampioen bij de beloften en sinds dit seizoen volwaardig prof, maar hij is jong genoeg om nog bij de U23 te starten. In zijn eerste vijf maanden kon hij al twee keer winnen: een rit in de Ronde van Noorwegen en de GP Aargau in Zwitserland. Vooral die laatste zege kreeg internationaal weerklank, want op een zwaar parcours versloeg hij sterke tegenstanders als Hirschi, Bilbao, Haller en Cosnefroy. Nys kan voor een unieke dubbel zorgen: in januari werd hij al wereldkampioen in het veld.“Ik ben er toch. Misschien gebeurt er iets moois”, zei Mathieu van der Poel toen hij bekendmaakte dat hij niet alleen het WK op de weg rijdt maar ook deelneemt aan het WK mountainbiken. Dat is zes dagen na de wegrit en de vraag is hoe goed Van der Poel nog met de mountainbike overweg kan. Zijn laatste officiële wedstrijd is van de Spelen in Tokio geleden. Van der Poel viel, gaf op en wil revanche in Parijs 2024. Daar is hij nog lang niet. Tenzij hij goud of zilver pakt in Glasgow, waarmee hij zich automatisch plaatst voor de Spelen. De Nederlander komt in Glasgow een oude bekende tegen. Tom Pidcock past voor de wegrit en zet alles het mountainbiken.Een spektakelrijke discipline, volgens bondscoach Sven Vanthourenhout. Tot voor kort was BMX een Belgisch ‘zorgenkindje’, haast uitsluitend terend op het succes van boegbeeld Elke Vanhoof. Het WK-brons van junior Wannes Magdelijns in Nantes 2021 bracht daar verandering in. Bij afwezigheid van Vanhoof (blessure) is het nu vooral uitkijken naar U23-talent en potentiële medaillekandidaat Aiko Gommers, ex-wereldkampioen pumptrack. Broer Ruben maakt bij de elite dan weer mooie progressie en is mogelijk op weg naar kwalificatie voor de Olympische Spelen.Hoezeer haar hart ook klopt voor de piste, de wegrit wordt het hoofddoel voor Lotte Kopecky. Zeker na de nare ervaringen op de Olympische Spelen 2021 en het WK 2022. In Tokio eindigde ze “op de meest ondankbare plaats”, vierde dus. En in Wollongong, vorig jaar, won ze geen zilver maar verloor ze goud nadat ze in de absolute slotfase iets te lang had getalmd met een reactie op de uitval van Annemiek van Vleuten. Een pijnlijk moment dat Kopecky niet opnieuw wil beleven.",2023-08-02T03:00:05+0200,NL
0,https://www.demorgen.be/nieuws/hoe-komt-het-dat-benzineprijs-laatste-weken-maar-blijft-stijgen~bd044123/,Hoe komt het dat benzineprijs laatste weken maar blijft stijgen?,"Het mag dan wel niet om recordprijzen gaan, de prijs aan de pomp schiet de laatste weken flink omhoog. Wat is er juist aan de hand? Professor internationale energiepolitiek Thijs Van de Graaf (UGent) laat zijn licht schijnen over de toenemende benzine- en dieselprijzen.De brandstofprijzen aan de pomp gaan de laatste tijd in stijgende lijn. Alleen al sinds het begin van de zomervakantie werden de maximumprijzen aan de pomp wel vier keer opgetrokken. Zo mag een liter diesel vanaf woensdag/vandaag maximaal 1,9050 euro per liter kosten. Dat is het hoogste niveau sinds eind november. Begin juli kostte een liter diesel nog maximaal 1,7460 euro. Een toename van ruim 9 procent. Ook de maximumprijzen voor benzine volgen een gelijkaardige trend.De stijgende prijs aan de pomp volgt de internationale olieprijs. Zo kostte een vat ruwe olie begin juli nog 74 dollar. Een maand later is dat bijna 86 dollar.Een deel van de verklaring is simpel: de vraag steeg wereldwijd met 102,8 miljoen vaten per dag naar het hoogste niveau ooit. Een gevolg van - onder meer - betere economische vooruitzichten. In de Verenigde Staten gaat men ervan uit dat de Federal ­Reserve – de Amerikaanse centrale bank – geen grote renteverhogingen meer zal uitvoeren, wat meer zuurstof geeft aan de economie. Tegelijk zou ook een opleving in China - waar het economisch herstel na de coronapandemie tot nu toe tegenviel - een grote impact hebben. Daar belooft de overheid steunmaatregelen om de economie een duwtje in de rug te geven.Maar ook aan productiezijde beweegt er veel. Zo is OPEC+, de organisatie van olie-exporterende landen, sinds november vorig jaar bezig met de productie te verlagen. Bovendien kondigde de groep begin juni aan vanaf volgend jaar nog eens 1,4 miljoen vaten per dag minder te produceren.Vooral Saoedi-Arabië en Rusland proberen daarbij extra druk op de markt te zetten. Zo pompen de Saoedi’s sinds juni vrijwillig één miljoen vaten per dag minder op - en zullen ze dat ook de komende maand blijven doen. Rusland doet sinds deze maand hetzelfde met een half miljoen vaten per dag.“Onderhuids spelen verschillende geopolitieke motieven”, schetst professor internationale energiepolitiek Thijs Van de Graaf (UGent). “Het is duidelijk dat de Saoedi’s de oliemarkten willen manipuleren en de controle erover willen terugwinnen. Dat de prijs tot nu toe relatief stabiel bleef - ondanks de verlaagde productie - heeft onder meer te maken met de VS, die vorig jaar veel olie losten uit hun strategische reserve en de tot nu toe tegenvallende economische groei in China.”Maar het Internationaal Energie Agentschap (IEA) waarschuwt nu wel voor een krappere markt en bijhorende prijsstijgingen richting het einde van het jaar. “Verschillende factoren spelen”, zegt Van de Graaf. “Wat zal de vraag naar olie in China doen? Als die toeneemt, kan de prijs aanzwengelen. Alle ingrediënten zijn aanwezig voor een prijspiek in het najaar. Maar of het ook zover komt, is vooralsnog te vroeg om te zeggen. Is de prijsstijging van afgelopen maand een voorbode? Of een correctie? Dat zal moeten blijken”, aldus Van de Graaf.",2023-08-02T03:00:05+0200,NL
0,https://www.demorgen.be/nieuws/droogte-zet-amerikaanse-natuur-in-vuur-en-vlam~bbba95d6/,Droogte zet Amerikaanse natuur in vuur en vlam,"België komt er deze zomer behoorlijk goed vanaf, maar verschillende andere landen kreunen momenteel onder extreme weerfenomenen. De aanhoudende wind en droogte in het westen van de Verenigde Staten leiden zo tot zware natuurbranden. In de Californische Mojave National Preserve ging sinds vrijdag al 77.000 hectare in as op. De brandweer slaagt er maar niet in om de vlammen in te dammen en ondertussen breidt het vuur ook uit richting Nevada. De hevige windhozen en de intense hitte leiden bovendien tot het ontstaan van ‘vuurtornado’s’ die de omgeving nog gevaarlijker maken voor de lokale bevolking. In de VS ging dit jaar 1,1 miljoen hectare in rook op, vorig jaar was dat rond deze tijd al 5,7 miljoen hectare. (PN)",2023-08-02T03:00:05+0200,NL
0,https://www.demorgen.be/nieuws/willen-de-russen-zelensky-doden-oekraine-heeft-protocollen-klaar-voor-als-dat-zou-gebeuren~ba3354b1/,Willen de Russen Zelensky doden? ‘Oekraïne heeft protocollen klaar voor als dat zou gebeuren’,"Wat gebeurt als Oekraïens president Zelensky vermoord wordt? Daar heeft Kiev protocollen voor uitgewerkt, meldt nieuwssite Politico, want tot op vandaag is dat gevaar niet geweken. ‘Er zal nog steeds een scenario zijn om hem om te brengen.’Wanneer Amerikaans minister van Buitenlandse Zaken Anthony Blinken een maand voor het begin van de Russische invasie een blitzbezoek aan Kiev brengt, heeft hij een dubbele waarschuwing voor president Volodymyr Zelensky. De CIA heeft op dat moment duidelijke aanwijzingen dat Rusland een inval op Oekraïne beraamt, maar ook Zelensky zelf loopt gevaar. De Russen plannen om hem gevangen te nemen of te doden, waarna ze meteen een pro-Russische regering in Kiev willen installeren om zo het Oekraïense verzet snel te breken. “We raden je aan om te kijken hoe je de continuïteit van de regering kunt verzekeren, afhankelijk van wat er gebeurt"", vertrouwt Blinken hem toe volgens een reconstructie van de Washington Post. De Amerikanen raden hem aan om onder te duiken in Kiev, te verhuizen naar West-Oekraïne of zelfs naar buurland Polen.Inmiddels weten we dat die Russische plannen gebaseerd waren op zelfoverschatting en foutieve inlichtingen. Toch is de vrees voor een aanslag op Zelensky nooit helemaal verdwenen. In maart 2022 verkondigde presidentieel adviseur Mykhailo Podoliak dat Zelensky al een ‘dozijn moordaanslagen overleefd had’. “We krijgen voortdurend inlichtingen dat Russische verkenningsgroepen proberen binnen te dringen in regeringskwartieren”, zei Podoliak toen. Toen Russische partizanengroepen, met steun van Oekraïne, afgelopen maart enkele Russische dorpen in de regio Briansk veroverden, klonken opnieuw bedreigingen aan het adres van de Oekraïense president. Zo zei Russisch parlementair Mikhail Delyagin dat “het enige normale antwoord op het incident is om Zelensky te elimineren”.“Ik denk dat dat vooral aangeeft hoe zwaar Russen tilden aan die aanvallen op eigen grondgebied, en dat ze vonden dat ze daarvoor wraak moesten nemen”, zegt Ruslandkenner Hella Rottenberg (journalistiek platform Raam op Rusland). “Maar als de Russen op dat moment werkelijk van plan waren om Zelensky alsnog te elimineren, zouden ze dat uiteraard niet eerst vooraf publiek verkondigen.”Toch sluit ze niet uit dat dat scenario nog steeds op tafel ligt, zeker in het geval dat de Russen onder druk komen te staan door het Oekraïense offensief. “De Russen hebben al elektriciteitscentrales gebombardeerd, een stuwmeer laten leeglopen, ze blokkeren de graanexport en dreigen geregeld met nucleaire escalatie. Dan zal er ook nog steeds een scenario zijn om Zelensky om te brengen.”Wat zou er in dat geval gebeuren? Volgens nieuwssite Politico heeft Oekraïne daarover protocollen uitgewerkt, die gedeeld werden met de Verenigde Staten, maar verder geheim blijven. Wel weten we dat de Oekraïense grondwet voorschrijft dat als de president niet langer zijn rol kan vervullen, het presidentschap tijdelijk gaat naar de parlementsvoorzitter. Dat gebeurde ook in 2014, toen president Viktor Janoekovitsj na de massale Maidan-protesten naar Rusland vluchtte. In dat geval zou parlementsvoorzitter Ruslan Stefansjoek, ook lid van Zelensky’s partij Dienaar van het Volk, waarnemend president worden.“Stefansjoek is een technocraat, iemand die een mooi parcours als parlementair kan voorleggen”, zegt Mykola Davydiuk, politiek analist van het in Kiev gevestigde Think Tank Politics, aan de telefoon. “Voor Zelensky is hij een heel betrouwbare nummer twee. Maar bij het grote publiek is hij niet heel bekend.” Stefansjoek ligt niet goed bij de oppositie, en in populariteitspolls blijkt hij maar de helft zo populair als Zelensky.Dat hoeft niet te verbazen. Zelensky heeft als enige continu toegang tot de media, nog steeds spreekt hij wekelijks de Oekraïense bevolking toe via sociale media of op de televisie. Hoewel de Oekraïense president voor de Russische invasie omstreden was, is hij sinds de oorlog in geen tijd het gezicht geworden van het Oekraïense verzet. Dat dankt hij aan zijn moed om in Kiev te blijven - denk maar aan zijn inmiddels legendarische uitspraak “Ik heb munitie nodig, geen lift” - zijn doorzettingsvermogen en zijn voortdurende smeekbedes voor wapenleveringen bij buitenlandse regeringsleiders. In Oekraïne is iedereen ervan overtuigd dat Zelensky de beste oorlogsleider is die ze kunnen hebben. Al wil dat nog niet betekenen dat Zelensky ook voorgoed krediet heeft opgebouwd als bekwaam president, zegt Davydiuk. “Als de oorlog in maart volgend jaar voorbij zou zijn en er komen presidentsverkiezingen, dan ben ik niet zeker of Zelensky ook herkozen wordt.”Tot die oorlog voorbij is, staat iedereen in Oekraïne als één man achter de president en zijn legerleiding. Maar wat zou dat betekenen als Zelensky alsnog vermoord wordt, en Stefansjoek - of een andere Oekraïense politicus - die rol moet overnemen? “Uiteraard zou dat een grote klap zijn”, zegt Rottenberg. “Maar ik denk niet dat dat iets zou veranderen aan het verzet van Oekraïne. In het begin twijfelden de Oekraïners of ze wel konden standhouden tegen de Russen, maar nu zijn ze erg vastberaden. Hun strijd zal ook doorgaan als Zelensky zou komen te overlijden.”",2023-08-02T03:00:04+0200,NL
0,https://www.demorgen.be/nieuws/vandaag-is-het-earth-overshoot-day-alles-wat-de-aarde-ons-te-bieden-heeft-is-opgesoupeerd~b610224f/,Vandaag is het Earth Overshoot Day: alles wat de aarde ons te bieden heeft is opgesoupeerd,"Earth Overshoot Day, de dag in het jaar waarop de vraag van de mensheid naar natuurlijke hulpbronnen groter is dan wat onze planeet op een jaar kan produceren, valt dit jaar op 2 augustus. Dat zeg het Wereldnatuurfonds (WWF) dinsdag. ‘Willen we aan dat globale ritme blijven consumeren, hebben we 1,7 planeten nodig.’Volgens WWF zijn de oorzaken niet ver te zoeken. “We liquideren onze ecologische hulpbronnen razendsnel en produceren een gigantische hoeveelheid vervuiling, voornamelijk koolstofdioxide, die uitgestoten wordt in de atmosfeer en afkomstig is uit de verbranding van fossiele brandstoffen”, zegt WWF in het persbericht.De gevolgen laten zich raden: watertekorten, overstromingen, natuurbranden, enzovoort. Op termijn komt de voedselproductie in gevaar. “Als de aarde een appelboom is, eten we niet enkel de appels op, maar hakken we in feite de hele boom om”, zegt Koen Stuyck, beleidsmedewerker klimaat en voetafdruk bij WWF België.Wel vlakte de trend de voorbije vijf jaar af. Vorig jaar meldde WWF dat Earth Overshoot Day op 28 juli viel. Maar omwille van de gelijkvormigheid worden ook data uit het verleden jaarlijks herberekend, op basis van de recentste gegevens. Het maakt dat Earth Overshoot Day 2022 herzien wordt naar 1 augustus.“En dat terwijl er echt veel meer nodig is”, zegt Stuyck. “Om de IPCC-doelstelling van de Verenigde Naties te halen – de koolstofuitstoot tegen 2030 wereldwijd met 43 procent verminderen in vergelijking met 2010 – moeten we Earth Overshoot Day de komende zeven jaar jaarlijks met 19 dagen opschuiven.”Volgens WWF zijn relatief eenvoudige oplossingen voorhanden. Het gebruik van koolstofarme elektriciteitsbronnen opschroeven van 39 naar 75 procent zou Earth Overshoot Day al met 26 dagen doen opschuiven.Als de hele wereld zoals de Belg zou consumeren, zou Earth Overshoot Day trouwens al op 26 maart vallen. “Dan zouden we maar liefst 4,1 aardes nodig hebben.”",2023-08-02T03:00:04+0200,NL
0,https://www.demorgen.be/meningen/elchardus-slaagt-erin-een-gesprek-te-beginnen-maar-vergeet-onderweg-de-nuances-en-complexiteiten-van-elk-geval~b27fd42d/,"‘Elchardus slaagt erin een gesprek te beginnen, maar vergeet onderweg de nuances en complexiteiten van elk geval’","Mark Elchardus’ vergelijking tussen het financieren van moskeeën en de hypothetische financiering van de VRT door politieke partijen is net zo aantrekkelijk als appels met perziken vergelijken - zeer kleurrijk, maar het resultaat is uiteindelijk nog steeds een fruitsalade.Ten eerste, de suggestie dat een religieus instituut en een mediakanaal vergelijkbaar zijn in hun doelen en werking is net zo accuraat als het suggereren dat een café en een bibliotheek beide ruimtes zijn voor sociale interactie - enigszins waar, maar hopeloos onvolledig. Religieuze instituten dienen voor spirituele begeleiding en gemeenschap, terwijl mediakanalen primair dienen om te informeren en te entertainen.Nu Elchardus’ onvermijdelijke punt over objectiviteit. Journalistieke entiteiten moeten zich inspannen voor onpartijdigheid en objectiviteit, terwijl religieuze entiteiten vrijelijk een geloof of overtuiging promoten. Het is bijna alsof hij suggereert dat een voetbalteam en een scheidsrechter dezelfde rol spelen in een wedstrijd omdat ze zich op hetzelfde veld bevinden.Bovendien, hij suggereert dat de financiering van een religieus instituut door een buitenlandse entiteit op dezelfde wijze directe invloed heeft op de inhoud als de financiering van een journalist door een politieke entiteit. Dat is net zo logisch als het zeggen dat de zon en een bureaulamp hetzelfde effect hebben omdat ze beide licht geven.Elchardus slaagt erin een gesprek te beginnen, maar vergeet onderweg de nuances en complexiteiten van elk geval.El Haddioui BrahemWat een geluk dat we in een beschaafd land leven waar euthanasie mogelijk is. Een genadige wetgeving waarbij je zelf beslist hoe ver je met pijn in het leven wil staan . Het is een troost voor iedereen die met ziekte van lichaam of geest geconfronteerd wordt. 150 kilometer van hier moet je bij wet creperen als een hond. Bea Van Der Maat, rust in vrede.Lucienne Colpaert, Dendermonde",2023-08-02T03:00:04+0200,NL
0,https://www.demorgen.be/nieuws/eerste-bevindingen-studie-tonen-aan-artificiele-intelligentie-spoort-tot-twintig-procent-meer-borstkankers-op~b3df8a8c/,Eerste bevindingen studie tonen aan: artificiële intelligentie spoort tot twintig procent meer borstkankers op,"Borstkankerscreening met behulp van artificiële intelligentie spoort 20 procent meer kankers op dan wanneer enkel radiologen mammografieën bekijken, melden Zweedse onderzoekers in het vakblad The Lancet Oncology na een grootschalige studie. ‘Dit illustreert het potentieel van de technologie.’Artificiële intelligentie kan borstkankerscreening efficiënter laten verlopen, zo leert een nieuwe grootschalige studie. Screening met AI vindt meer kankers en verlicht de werklast voor radiologen.De studie verdeelde ruim 80.000 Zweedse vrouwen die deelnamen aan borstkankerscreening in twee groepen. In de ene groep beoordeelde een team van twee radiologen de mammografieën, zoals gewoonlijk. In de andere groep passeerden de beelden eerst langs een algoritme dat het risico op de aanwezigheid van kankercellen beoordeelde. Afhankelijk van die risicoscore bogen vervolgens één of twee radiologen zich over de beelden.Tot dusver gingen studies vooral na in hoeverre algoritmes in staat zijn om tumoren te vinden op beelden die al door radiologen waren beoordeeld. “Dit is de eerste studie die de meerwaarde van AI op zo’n rigoureuze manier in een ziekenhuissetting onderzoekt”, zegt oncoloog Annelies Verbiest (UZA).In de groep zonder AI bracht de screening per 1.000 vrouwen 5 tumoren aan het licht. Mét AI waren dat er 6 per 1.000, of 20 procent meer. “Een klein verschil dat toch een serieus effect kan hebben aangezien er zoveel vrouwen gescreend worden”, zegt radioloog Chantal Van Ongeval (UZ Leuven).In hoeverre dat verschil echt relevant is, is echter nog niet duidelijk. “Omdat het bij die extra gevallen vaak om een pril stadium gaat”, zegt Verbiest. “Waarbij niet zeker is of het tot een kwaadaardige kanker zou zijn uitgegroeid.”Belangrijker is volgens Verbiest dat screening met AI niet significant mínder tumoren detecteerde, en evenmin tot meer vals positieven leidde - waarbij een mammogram onterecht als abnormaal wordt beoordeeld, met alle nodeloze stress en verdere onderzoeken van dien. “Geruststellende resultaten die erop wijzen dat het systeem betrouwbaar is”, zegt Verbiest.Een belangrijke meerwaarde is volgens de onderzoekers dat AI de werklast voor de vaak overbevraagde radiologen met bijna de helft vermindert. Door de triage vooraf moesten die in de AI-groep veel minder beelden bekijken. “Dat kan er vooral in landen met een tekort aan radiologen toe leiden dat patiënten minder lang op een diagnose moeten wachten”, zegt Van Ongeval. “Bij ons valt dat gelukkig nog mee.”De nieuwe studie illustreert hoe AI het werk van radiologen kan aanvullen of zelfs gedeeltelijk vervangen. Een belangrijke kanttekening is dat het om onderzoek met één algoritme gaat, getraind met één type beelden en gebruikt door ervaren radiologen. “Het illustreert wel het potentieel van de technologie als assistent van de radioloog”, zegt Van Ongeval.Om de meerwaarde van het algoritme echt goed te kunnen beoordelen, is het bovendien nog te vroeg. “De belangrijkste vraag heeft deze studie nog niet beantwoord”, zegt Verbiest. Die vraag heeft te maken met zogenoemde intervalkankers. Sommige vrouwen krijgen tussen twee controles door toch nog borstkanker. “Die halen we er om een of andere reden niet uit. Om te weten of dat met AI wél lukt, moeten we het verdere verloop van deze studie afwachten.”",2023-08-02T03:00:04+0200,NL
0,https://www.demorgen.be/meningen/paradoxaal-dat-wij-toerist-willen-zijn-op-een-plek-met-zo-weinig-mogelijk-toeristen~b64d55ce/,Paradoxaal dat wij toerist willen zijn op een plek met zo weinig mogelijk toeristen,"Maud Vanhauwaert is columnist.Hoe paradoxaal toch dat wij zo graag toerist willen zijn op een plek met zo weinig mogelijk toeristen. Of laat ik spreken voor mezelf. Ik belandde bij het reisbureau Pluto, gespecialiseerd in ‘bestemmingen waar geen hol te beleven valt’. “U komt op het goede moment,” zei de verkoopster met lijzige stem, “deze week hebben we bijzonder saaie aanbiedingen. Neem nu Lebbury.” Op een wereldkaart priemde ze in de buik van Engeland. “Er valt helemaal niets te beleven en er zijn dan ook geen toeristen!” Een week later plofte ik neer op een bed in het hotel Dull as Dishwater en toen ik die middag door het verlaten stadje wandelde werden mijn zintuigen aangenaam versuft. Ik schreef een kaartje naar mijn ouders. Dat het echt geen plek was om over naar huis te schrijven. Bijna waande ik me er de enige toerist, tot ik op een straathoek iemand zag sukkelen met een stadsplan. Ik deed me voor als local en stuurde hem weg naar Tsjakkamakka.",2023-08-02T03:00:04+0200,NL
0,https://www.demorgen.be/nieuws/voormalig-leider-van-myanmar-aung-san-suu-kyi-krijgt-deels-gratie-maar-is-nog-lang-niet-vrij~b943fdac/,"Voormalig leider van Myanmar Aung San Suu Kyi krijgt deels gratie, maar is nog lang niet vrij","Aung San Suu Kyi, Nobelprijswinnaar en het voormalige regeringshoofd van Myanmar, heeft gedeeltelijk gratie gekregen van de militaire junta die haar na een staatsgreep vastzette. Vrij is ze nog lang niet: van haar 33 jaar gevangenisstraf zijn er 6 geschrapt.Het lijkt erop dat de militairen Suu Kyi (78) de laatste tijd meer ruimte gunnen, hoewel ze vast blijft zitten. Sinds een maand mag ze weer gasten ontvangen en vorige week werd ze uit de gevangenis gehaald en onder huisarrest geplaatst. De Thaise minister van Buitenlandse Zaken en de voormalige voorzitter van het Myanmarese parlement zijn al op bezoek geweest.Mogelijk is dit onderdeel van een charmeoffensief van de junta, in de hoop dat internationale sancties worden afgezwakt. Onder meer westerse landen roepen op tot de vrijlating van Suu Kyi en anderen die na de coup van begin 2021 zijn vastgezet. Naast de voormalige regeringsleider kregen zevenduizend anderen maandag gratie, overigens een Myanmarees gebruik op boeddhistische feestdagen. Ook de afgezette president, Win Myint, kreeg strafvermindering.Dat wil niet zeggen dat militairen toenadering zoeken tot de oppositie. Maandag besloot de junta de noodtoestand opnieuw met een halfjaar te verlengen vanwege ‘aanhoudend geweld’ in het land. Hiermee zijn ook de verkiezingen uitgesteld die in augustus zouden plaatsvinden.Na de coup brak een omvangrijke volksopstand uit tegen de junta, die in twee jaar strijd de controle heeft verloren over ongeveer de helft van het land. Daarbij kwamen naar schatting zevenduizend burgers om het leven en raakten meer dan een miljoen mensen ontheemd. De strijd verkeert in een patstelling, ondanks een verdubbeling van het aantal luchtaanvallen van de Myanmarese luchtmacht op dorpen die in handen zijn van opstandelingen.Suu Kyi werd na haar arrestatie achter gesloten deuren schuldig bevonden voor een reeks omstreden aanklachten, zoals het bezit van niet-geregistreerde walkietalkies, het overtreden van coronaregels en corruptie. Een deel van de veroordelingen vecht ze nog altijd aan in de rechtszaal. Sinds de coup is ze nog maar één keer gezien, op foto’s van staatsmedia.Met de staatsgreep ging er abrupt een streep door het voorzichtige proces van democratisering dat Myanmar in de jaren ervoor had ingezet en waarbij Suu Kyi, een Nobelprijswinnaar, een belangrijke rol speelde. Aanleiding voor de coup was haar overweldigende verkiezingswinst in 2020, terwijl de politieke partij van het leger sterk had verloren.Internationaal had Suu Kyi op dat moment al veel van haar glans verloren vanwege een antiterreuroperatie die het Myanmarese leger was begonnen tegen de Rohingya, een moslimminderheid in Myanmar. Die mondde uit in moordpartijen, verkrachtingen en verwoestingen van dorpen.",2023-08-02T03:00:04+0200,NL
0,https://www.demorgen.be/meningen/de-italiaanse-premier-meloni-biedt-geen-terugkeer-naar-het-verleden-maar-eerder-een-voorbode-van-de-toekomst~b7aa30593/,De Italiaanse premier Meloni biedt geen terugkeer naar het verleden maar eerder een voorbode van de toekomst,"Anton Jäger is historicus van het politieke denken aan het Leuvense Hoger Instituut voor Wijsbegeerte. Zijn column verschijnt tweewekelijks op woensdag.Het kan soms snel gaan. Een paar maanden geleden puilden de kranten nog uit van onheilstijdingen over de nakende regeringsdeelname van Fratelli d’Italia. Een partij die haar wortels naar het Italiaanse fascisme traceerde zou nu de coalitie leiden in een van Europa’s grootste economieën. Honderd jaar na Mussolini’s Mars op Rome was het fascisme terug als Giorgia Meloni.In de maanden daarna ging de alarmistische stemming liggen. Eind juli ging Meloni op visite bij president Biden, die haar met open armen verwelkomde. Macron keek in Parijs ook uit naar verdere samenwerking. De verzoening kwam met wat voorwaarden. Meloni’s regering zou materieel steun betuigen aan het Oekraïense leger en de NAVO eren. Voormalig premier Mario Monti – aangesteld na een coup in 2011 – gaf de regering een glanzende 8,5/10. “Ze doet het veel beter dan verwacht” stelde hij op de Italiaanse radio; het examen was met lof gehaald.Binnenlands oogt Meloni’s plaatje nochtans niet vlekkeloos. De Italiaanse regering sloot een controversieel anti-migratieakkoord met Tunesië: foto’s van dode vluchtelingen in de woestijn deden online de ronde. Mandatarissen van Fratelli vatten het plan op om lgbt-koppels van het nationaal register te schrappen, terwijl een algemene aanval op migratie-ngo’s werd ingezet. Een partijleider noemde homoadoptie dan weer een “misdaad erger dan pedofilie”; een landbouwminister orakelde over de komende “omvolking.”Internationaal blijven afkeurende reacties uit. Meloni is immers geen excentriekeling meer in het Europese concert der mogendheden. In Polen regeert Recht en Rechtvaardigheid met een comfortabele meerderheid. In Oostenrijk werd het cordon eerder doorbroken. In Zweden steunt de centrumrechtse coalitie op de extreemrechtse Democraten. In Finland trad de Partij der Finnen toe tot de regering. In Hongarije timmert Orban verder aan zijn patrimonium. En in Frankrijk wacht Marine Le Pen geduldig op haar presidentiële beurt. De conclusies lijken eenduidig: analisten zien een “extreemrechtse Europese Unie” om de hoek.Zijn de jaren dertig daarmee definitief terug?De stelling laat zich nogmaals betwijfelen. Het originele fascisme ontstond in een periode van intense sociale confrontatie. Zowel Hitler als Mussolini kwamen aan de macht nadat een arbeidersbeweging een gefaalde greep naar de macht had gedaan. Dat gespierde proletariaat is vandaag opvallend afwezig. Ook in Italië ondergaat het middenveld een diepe crisis. Meloni’s partij vergaarde niet eens een pluraliteit van de stemmen. In Frankrijk haalt het RN zijn beste scores in de regio’s met de hoogste onthoudingsgraad. In Polen regeert de clan van Kaczyński over een land waar minder dan 3 procent van de burgers lid zijn van een politieke partij.Het nieuwe rechts teert daarmee vooral op demobilisatie: van kiezers, middelen en staten. Meloni biedt geen terugkeer naar het verleden, zoals de Britse historicus David Broder stelt, maar eerder een voorbode van de toekomst: rechtse identiteitspolitiek op kruissnelheid, samen met die typische tirannie van de lage verwachtingen in de eenentwintigste eeuw.Ook in België is het nieuwe klimaat voelbaar. Vlaams Belang stuurde haar leden vorig jaar uit voor een cursus management aan de Vlerick Business School, ter voorbereiding van een mogelijke regeringsdeelname. VOKA gaf zelf al aan geen bezwaren te hebben tegen een coalitie tussen Belang en N-VA – zolang de partij haar programma maar respecteert.Europa’s extreemrechtse opmars volgt geen natuurwet. In Spanje halveerde het aantal kiezers voor het extreemrechtse Vox, mede door de indrukwekkend lage inflatiecijfers die de linkse regering kon voorleggen. Vox slaagde er ondertussen wel in het zwaartepunt stevig naar rechts te verplaatsen: terwijl een derde van de Spaanse boeren het zaaien dit jaar achterwege lieten door aanhoudende droogte werd klimaat geen prominent campagnethema. Of een extreemrechts Europa die dreiging de baas kan is onduidelijk.",2023-08-02T03:00:03+0200,NL
0,https://www.demorgen.be/nieuws/opnieuw-komt-trump-eenzaam-aan-de-leiding-52-procent-van-de-republikeinen-zou-nu-op-hem-stemmen~b2d8d61e/,Opnieuw komt Trump eenzaam aan de leiding: 52 procent van de Republikeinen zou nu op hem stemmen,"Donald Trump versterkt zijn koppositie als presidentskandidaat bij de Republikeinen ten koste van de nummer twee, Ron DeSantis. Terwijl die tweede het zwaar te verduren kreeg door negatieve publiciteit, lijkt dat bij de ex-president net voor extra steun te zorgen.Een partijbijeenkomst inclusief diner, waar de goedkoopste plek 150 dollar kost en de duurste 1.000, is er niet per se een waar je een representatieve steekproef aantreft van de aanhangers van die partij. Maar één statistiek die een verslaggever van CNN opviel op het Lincoln Dinner van de Republikeinse Partij van Iowa hakt er toch wel in.Daar waren vrijdagavond alle serieuze gegadigden voor de Republikeinse nominatie voor de presidentsverkiezingen (op Chris Christie na) vertegenwoordigd. Allemaal kregen ze tien minuten om hun kandidatuur aan te prijzen.Asa Hutchinson, ex-gouverneur van Arkansas, stelde in zijn praatje vast dat Iowa “straks gaat stemmen terwijl er meerdere strafzaken lopen tegen voormalig president Trump”, en herinnerde de partijgangers aan Republikeinse principes als “individuele verantwoordelijkheid, aansprakelijkheid, en steun voor de rechtsstaat”. En daarop was er van de ruim duizend aanwezigen maar één die applaudisseerde. Eén.Nee, dan Donald Trump. Die was de enige die een staande ovatie kreeg na zijn toespraak. Ook hij verwees naar problemen die hij heeft met justitie. “Als ik geen kandidaat was, zou niemand achter me aan zitten.”Wat daar ook van waar is, Trump heeft gelijk dat zijn positie in de peilingen voor de voorverkiezingen riant is. Volgens het laatste gemiddelde van de politieke cijfersite Fivethirtyeight.com zou 52 procent van de Republikeinse kiezers op hem stemmen. Zijn grootste concurrent gouverneur van Florida Ron DeSantis haalt maar 15 procent.DeSantis heeft het in de publiciteit niet gemakkelijk. Een van zijn geliefde campagnethema’s, de strijd tegen wokeness in Amerika, is niet zo’n inkopper als hij dacht. Met name de manier waarop een commissie in die staat – op gezag van een wet die DeSantis trots ondertekende – de leerdoelen voor Afro-Amerikaanse geschiedenis herzag, zette kwaad bloed. Er staat in dat naast alle ellende die slaven in de VS doormaakten, er ook nog wel iets goeds over te melden is, omdat ze soms in dienst van hun witte meesters een vak leerden.Niet alleen zwarte opinieleiders en vicepresident Kamala Harris (zelf van gemengd Jamaicaanse en Indiase afkomst) spraken er schande van, maar ook verscheidene zwarte Republikeinse congresleden. Senator Tim Scott uit South Carolina, zelf ook gegadigde voor de Republikeinse nominatie: “Aan slavernij zit geen zilveren randje”, zei hij tegen journalisten. “Slavernij was het scheiden van gezinnen, het verminken van mensen, zelfs het verkrachten van vrouwen.”Naast ideologische waren er ook financiële problemen voor DeSantis. Hij haalde in het vorige kwartaal een respectabele 20 miljoen dollar op aan giften, maar in de loop van dat kwartaal nam het aantal mensen dat hem een klein bedrag stuurde – een goede graadmeter van enthousiasme bij de kiezers – snel af. Hij vond het nodig om te bezuinigen: een derde van zijn staf werd de laan uit gestuurd. Dat had niet gehoeven, zeiden critici in de media, als hij voor zijn reizen tussen Florida, Iowa, New Hampshire en South Carolina gewoon tickets had gekocht, in plaats van hele vliegtuigen te huren.Maar als het die publiciteit is die DeSantis laat dalen in de peilingen, waarom gebeurt dat dan niet met Donald Trump? Behalve aan de peilingen is dat ook goed te zien aan de donaties. Elke keer als Trump weer een nieuwe aanklacht te verwerken kreeg, en de keren dat hij in New York en Florida moest voorkomen voor een eerste hoorzitting voor de rechter, schoot het bedrag dat zijn campagneorganisatie binnenhaalde weer omhoog.De grote vraag is of die kennelijke golven van sympathie zich zullen herhalen wanneer Trump werkelijk terechtstaat, en getuigen onder ede vertellen wat hij deed en naliet. Want zijn fans krijgen dat volgend jaar, wanneer de voorverkiezingen plaatsvinden, veel keren te verstouwen.Dat begint in januari, wanneer Trump voor de tweede keer wordt berecht door een jury in New York in een civiel proces wegens smaad, aangespannen door een vroegere columniste van het tijdschrift Elle, E. Jean Carroll. In mei van dit jaar won Carroll al een soortgelijk proces, over de verkrachting zelf. In januari gaat het over de leugens die Trump over haar verspreidde.In maart staat hij in New York terecht voor het betalen van zwijggeld aan een pornoactrice waarmee hij seks had gehad, om zijn kansen bij de presidentsverkiezingen van 2016 niet te verspelen. Dat was een niet volgens de regels gemelde campagne-uitgave, waarbij Trump van valsheid in geschrifte wordt verdacht.In mei in staat hij in Florida terecht voor het verboden bezit van belangrijke defensiedocumenten na zijn presidentschap en het belemmeren van het onderzoek daarnaar.Ook moet hij in Georgia en in Washington DC terechtstaan voor pogingen zijn verlies bij de presidentsverkiezingen van 2020 teniet te doen, wat uitliep op de gewelddadige bestorming van het Capitool op 6 januari 2021.",2023-08-02T03:00:03+0200,NL
0,https://www.demorgen.be/beter-leven/jaagt-de-zon-ons-uit-het-zuiden-verzengende-hitte-kan-in-de-toekomst-onze-vakantiegewoonten-flink-wijzigen~b96e92f7/,Jaagt de zon ons uit het Zuiden? Verzengende hitte kan in de toekomst onze vakantiegewoonten flink wijzigen,"Door de klimaatverandering worden de mediterrane zomers steeds onaangenamer, maar de mens is een gewoontedier. ‘We hebben in ons hoofd dat vakantie inhoudt dat je met een vliegtuig naar een warm land toe gaat.’ Het is de vraag of dat in de toekomst is vol te houden.Het was een cynische constatering. Ondanks dramatische berichten over bosbranden, hitterecords en noodweer in Zuid-Europa – met tientallen doden en gewonden tot gevolg – zagen reisorganisaties afgelopen tijd nauwelijks omboekingen of annuleringen van vakanties rond de Middellandse Zee.Verzengende hitte of niet, we trekken deze zomer in groten getale naar het Zuiden. Of, zoals een woordvoerder van TUI het bracht: “Mensen zijn reislustig en willen gewoon het liefst naar de zon.” Maar blijft dat zo? Is een vakantie in Spanje, Italië of Griekenland over vijf of tien jaar nog de norm, nu de zomers daar steeds heter worden?Eerst nog even over die hitte. Want hoe exceptioneel is de situatie van de afgelopen tijd in Zuid-Europa? Steeds minder, luidde het antwoord van een groep wetenschappers eerder deze week. Was een hittegolf zoals deze in 1850 nog vrijwel onmogelijk, nu vindt zoiets elke tien jaar plaats.Deze hittegolf had niet kunnen plaatsvinden zonder klimaatverandering, concludeerden de wetenschappers. En als we geen maatregelen nemen om verdere opwarming van de aarde te voorkomen, komen dit soort periodes van extreme hitte in de toekomst eens in de twee tot vijf jaar voor.Dan een nuancering. Eenmaal geboekt annuleren we onze vakantie naar Zuid-Europa vooralsnog niet, nee. Maar er zijn al wel vakantiegangers die dit jaar al bewust een koeler reisdoel gekozen hebben.Dat valt op te maken uit een enquête die de Nederlandse toeristenbond ANWB bijna een maand geleden hield onder een (representatieve) groep van duizend Nederlanders. Voor het eerst stelde de verkeer- en toerismeorganisatie dit jaar daarbij de vraag of de hoge temperaturen in Zuid-Europa aanleiding waren voor vakantiegangers om hun plannen aan te passen. En inderdaad: 10 procent antwoordde dat dit het geval was.Waar zij dan wel heen gaan? “Veel van deze mensen lieten weten dat ze in Nederland blijven of naar Duitsland gaan”, zegt ANWB-woordvoerder Sanne Over. “Maar ook Oostenrijk, Luxemburg, Denemarken en Engeland kwamen voorbij.”Iets vergelijkbaars signaleerde de European Travel Commission (ETC), de koepel van Europese toerismebureaus, onlangs in een enquête die werd gehouden onder een kleine vijfduizend Europeanen.Spanje, Frankrijk, Italië, Griekenland en Kroatië zijn volgens dat onderzoek nog altijd de populairste reisbestemmingen onder Europeanen. Toch is het aantal mensen dat van plan is deze zomer naar Zuid-Europa te gaan met 10 procent afgenomen ten opzichte van vorig jaar. Bestemmingen als Ierland, Denemarken, Tsjechië en Bulgarije groeien ondertussen in populariteit, volgens de ETC. Mogelijk speelt de hitte daarbij een rol.Het zijn interessante cijfers, maar hoe het echt zit weten we pas volgend jaar, zegt Jan van der Borg, hoogleraar toerisme in Leuven en Venetië. “Dan komen de cijfers binnen over wat toeristen daadwerkelijk gedaan hebben.”De afgelopen jaren waren door de coronacrisis afwijkend. Tijdens de pandemie waren grenzen deels gesloten en bleven vakantiegangers vaker in eigen land. Van der Borg: “Mijn indruk is dat we, nu alles weer normaal is, nog heel erg hetzelfde op vakantie gaan als in 2019.”De mens is een gewoontedier, zegt de in duurzaam toerisme gespecialiseerde Machiel Lamers van de Wageningen Universiteit. “Vakanties zijn een geroutineerde vorm van gedrag. We hebben in ons hoofd dat vakantie inhoudt dat je met een vliegtuig naar een warm land toe gaat.”Zo’n ingesleten gedragspatroon is moeilijk te veranderen. “Juist omdat het vaste gedragingen zijn waar we niet heel bewust over nadenken”, aldus Lamers. “Het heeft veel tijd nodig voordat we gaan inzien dat andere keuzen misschien verstandiger zijn. We vinden het moeilijk te bevatten dat we met ons individuele gedrag – op vakantie gaan met het vliegtuig – een bijdrage leveren aan een groot probleem: klimaatverandering.”Ons reisgedrag zal dus niet van de ene dag op de andere veranderen, zegt hij, ook omdat vakantie gerelateerd is aan status. “Het is onderdeel van wat we in de sociologie ons cultureel kapitaal noemen. Een vakantie is iets waarmee we onszelf kunnen onderscheiden van andere mensen.”De fietsvakantie in eigen land die hij zelf op de planning heeft staan, zal in de ogen van velen nog altijd minder status geven dan een vliegreis naar Zuid-Europa, vermoedt Lamers.En tóch, zegt zijn collega Bas Amelung, die onderzoek doet naar klimaatverandering en toerisme aan de Universiteit Wageningen, zou het ook zomaar eens heel snel kunnen gaan.Dat de mediterrane zomers steeds onaangenamer zouden worden, stond voor hem (en veel collega’s) twintig jaar geleden al vast. Hij onderzocht wat klimaatverandering betekent voor de weersomstandigheden op vakantiebestemmingen. Daarvoor combineerde hij klimaatprojecties met cijfers over wat toeristen aangename vakantietemperaturen vinden.Amelung: “Dat verschilt natuurlijk per persoon en per soort vakantie. In een stad vinden mensen lagere temperaturen comfortabeler dan op het strand, waar de meeste mensen temperaturen van eind 20, begin 30 graden aangenaam vinden.” De 40 graden die de afgelopen tijd werden aangetikt op veel zuidelijke stranden liggen daar ver boven.In zuidelijke steden is het contrast tussen wat mensen prettig vinden (zo’n 23 tot 25 graden) en de realiteit al helemaal groot. In het Siciliaanse Catania werd maandag een temperatuur van 47,5 graden gemeten.Het ideale strandweer treffen toeristen steeds vaker in het voor- en naseizoen in Zuid-Europa, blijkt telkens weer uit vergelijkbare onderzoeken die Amelung doet, níét in de hoogzomer.Wat dat precies voor ons vakantiegedrag zal betekenen, is koffiedik kijken, zegt de Wageningse onderzoeker. Menselijk gedrag is moeilijker te voorspellen dan het klimaat. Dat onze vakanties er in de toekomst anders uitzien, staat wat hem betreft vast. “Eén scenario is dat mensen zich heel geleidelijk aanpassen.”Dat is ook wat hoogleraar Van der Borg denkt: stukje bij beetje zullen we onze zomervakanties steeds noordelijker gaan vieren, pas over tien of twintig jaar zien onze vakantiepatronen er fundamenteel anders uit.In het voor- en najaar gaan we dan waarschijnlijk nog wel naar Zuid-Europa, want dan is het daar aangenaam. “Schoolvakanties draaien nu nog om de zomer”, zegt de hoogleraar vanaf zijn vakantieadres in Kroatië. “Dat moet veranderen naar langere vakanties in het voor- en najaar.”Als we in de winter willen blijven skiën, moeten we steeds hoger gelegen skigebieden opzoeken. Van der Borg: “Of naar Scandinavië. Daar wordt het drukker in de zomer en in de winter, verwacht ik.”Er is ook nog een ander scenario mogelijk, zegt Amelung. “Ik kan me voorstellen dat het snel kan gaan als we een aantal zomers zoals deze meemaken, met bosbranden en hittegolven. Dat toch steeds meer mensen dan gaan denken: dit wil ik niet meer.”Maar dat is buiten de grote aanbieders van pakketvakanties gerekend, die een aanzienlijk deel van de vakantiemarkt in handen hebben. Touroperators als TUI en Corendon hebben de afgelopen decennia iets heel knaps gedaan, zegt Harald Buijtendijk, onderzoeker duurzaam toerisme aan de Breda University of Applied Sciences – zelf momenteel met de auto op weg naar Litouwen voor vakantie. “Ze hebben een ontzettend succesvol vakantieproduct gecreëerd voor een grote groep mensen.”Budgetvliegvakanties naar zonnige bestemmingen zijn dankzij dit soort organisaties toegankelijk geworden voor een breed publiek. In 2019 (recentere cijfers zijn vertekend door de pandemie) was bijna een kwart van alle vakanties die Nederlanders naar het buitenland boekten een pakketreis, aldus de onderzoeker. “Vliegen naar zon, zee, strand is voor veel mensen synoniem geworden aan vakantie vieren.”Zie voor die grote groep vakantievierders maar eens een duurzaam alternatief te verzinnen dat net zo aantrekkelijk is, zegt Buijtendijk. Een vakantiehuisje in eigen land is tijdens de schoolvakanties bijvoorbeeld flink duurder.Twee grote touroperators, TUI en Corendon, hebben bovendien eigen vliegtuigen waarmee ze toeristen naar hun eigen hotels in Zuid-Europa vliegen. “Die willen de komende jaren nog zoveel mogelijk rendement uit die investering halen.” Neemt niet weg dat touroperators al kleine stapjes zetten. Sunweb kondigde vorig jaar al aan meer treinvakanties te gaan aanbieden. “TUI probeert dat ook.”Uiteindelijk, zegt ook Buijtendijk, is het onvermijdelijk dat vakanties er in de toekomst anders uitzien. “Je zult zien dat de wal het schip gaat keren. Nu heeft iedereen die beelden van een brandend Rhodos op z’n netvlies. Er zullen ook steeds meer mensen zijn die, los van de bosbranden, zich gaan afvragen: wil ik nog wel op vakantie naar die hitte?”Bovendien, zegt hij, “wordt vliegen de komende jaren duurder als gevolg van klimaatbeleid”.Ook Amelung constateert dat de gevolgen van klimaatverandering steeds voelbaarder worden. “Er lijkt nu bijna dagelijks slecht nieuws te zijn over het klimaat.” Dat zorgt voor meer bewustzijn, zegt de onderzoeker. “Er zullen steeds meer mensen zijn die ook niet meer willen vliegen voor hun vakantie.”Zelf is hij momenteel ook op vakantie. Om de hitte te mijden naar Noord-Spanje. “Met het vliegtuig. Misschien is dat wel voor het laatst, want eigenlijk kan het niet meer.”“Ik heb nooit echt de hitte opgezocht, ik houd er gewoon niet van. We gingen wel vaak op vakantie naar Frankrijk, Italië, Oostenrijk. Maar nu zijn we met de boot naar Ierland. Vorig jaar was het in Frankrijk namelijk echt niet leuk meer. Het was zo heet. Bloedheet. Te heet. Het jaar ervoor zijn we dan weer weggeregend. Dus het is heel wisselend. Het hete weer in het Zuiden is heus niet de enige reden dat we niet meer gaan, Ierland is ook gewoon een mooi land natuurlijk. En de keus was nu gemakkelijker omdat we in eigen land ook mooie dagen hebben gehad. Maar toen we vorig jaar in Frankrijk bij het zwembad lagen, met daarlangs verdorde bomen waaronder je niet kon schuilen voor de zon en met maar een paar goede bomen die al waren ingepikt, dacht ik: dit is te veel. Die hitte zoeken we echt niet meer op.” (Julia van Alem)“Wij hebben de boot te koop gezet. Tijdens het zeilen is het qua hitte wel te doen, maar het is onbestendig weer. Het is extreem heet en er zijn plotseling enorme stormen. Je kunt er niet meer op rekenen als je gaat varen. Vorig jaar naderden we die enorme storm op Kreta en dachten we: dit gaan we gewoon niet meer doen. Het was echt doodeng. Ik hoor het ook van anderen: een gezin had een boot gehuurd voor de vakantie, maar heeft uiteindelijk een week in een hotel gezeten. Corfu is nu ook in de fik gevlogen, en dat is het natste eiland in de Ionische Zee. De ligplaats van onze boot is Meganisi, en voor de eilandbewoners hier is het ook heel triest: zij leven van het toerisme en het is nu heel rustig.” (JvA)“Ik was tijdens de Tour de France met een vriend naar het huisje van zijn moeder in Frankrijk, dat dicht bij de finish van een van de etappen ligt. Op de dag dat we gingen kijken was het 42 graden. Wij kunnen allebei al slecht tegen hitte, maar dit was wel echt extreem. Eindstand: we zijn de Tour binnen gaan volgen, in een kroeg, naast de finish. Twee minuten voor het einde zijn we wel weer even naar buiten gegaan, hoor. Maar eigenlijk hebben we de hele Tour gemist, terwijl dat de reden was van deze vakantie. We zouden nog het hele weekend blijven, maar we zagen de weersvoorspelling, 37 graden, en besloten toen naar huis te gaan. We houden van een actieve vakantie: wandelen en stadjes bezoeken. Maar met deze temperatuur zou het een paar dagen hangen worden in de schaduw bij een meertje, daar hebben wij geen zin in.” (JvA)Verheijke: “We vertrokken vanaf München op de fiets, met als doel Istanbul. Maar toen we in Kroatië waren, bij Split, was het zo heet – rond de 40 graden – dat ons lichaam aangaf: nee, dit kan niet.” Houtkamp: “Ik was echt ziek. Oververhit, koorts, overgeven. We hebben nog geprobeerd om door te gaan door heel vroeg te vertrekken, 5 uur ’s ochtends, maar het was niet te doen. We moesten constant stoppen om bij te komen van de hitte.” Verheijke: “We hebben rechtsomkeert gemaakt en besloten de bus te pakken naar Wenen om vanaf daar naar Berlijn te fietsen.” Houtkamp: “Vorig jaar waren er natuurlijk ook zulke hittegolven, maar we hoopten toch dat het dit jaar zou meevallen. Je moet nu echt een mindshift maken en beseffen: in het Zuiden is het structureel te heet, we gaan niet meer in juli en augustus op de fiets naar een gebied waar het zo warm is.” (JvA)",2023-08-02T03:00:03+0200,NL
0,https://www.demorgen.be/sport/een-afstandsschot-bij-de-vrouwen-oogt-net-zo-mooi-als-bij-de-mannen~bc3eb0e2/,Een afstandsschot bij de vrouwen oogt net zo mooi als bij de mannen,"Vrouwenvoetbal is gewoon minder goed dan mannenvoetbal. Het is een bewering die steeds maar terugkomt. Zwitsers onderzoek stelt daar vraagtekens bij: wat is eigenlijk kwaliteit?Zelden is er een reclame geweest die kijkers zo op het verkeerde been zet, die een sportbeeld zo doet kantelen. Zelfs mensen die vaak vrouwenvoetbal kijken schudden even met hun hoofd als ze de video van provider Orange zien. Antoine Griezmann passeert een tegenstander, Kylian Mbappé scoort briljant. Totdat duidelijk wordt dat de acties eigenlijk van Franse voetbalsters zijn.De beelden zijn gemanipuleerd met videobewerkingssoftware, de hoofden van de Franse internationals zijn geplakt op de enigszins aangepaste lichamen van de voetbalsters. Niemand die het door heeft, totdat de truc halverwege wordt uitgelegd. “Alleen Les Bleus kunnen ons deze emoties geven”, verschijnt in beeld. “Maar die heb je net niet gezien.” Je ziet de acties opnieuw, maar dan de originele van Les Bleues, de vrouwelijke internationals.“Die video is absoluut briljant”, reageert Carlos Gomez, een onderzoeker aan de Universiteit van Zürich. “Ik ben fan van Atlético Madrid, dus ik zag Griezmann en bleef kijken. Toen ik besefte wat er hand was, was ik echt geschokt. Ik had niet gedacht dat dit vrouwen waren, ik zag geen verschil.”Terwijl Gomez wist dat vrouwen goed kunnen voetballen. En ook dat ze lang niet altijd op hun merites worden beoordeeld. Daar heeft de sportwetenschapper zelf onderzoek naar gedaan. De Spanjaard publiceerde onlangs met drie collega’s een artikel over een experiment waarin vooroordelen over vrouwenvoetbal worden getest.Ruim zeshonderd deelnemers kregen beelden te zien van vrouwen- en mannenvoetbal. Bij de ene groep was het geslacht in de tien fragmenten duidelijk. Bij de andere waren de beelden geblurd, zodat niet meer te zien was of het om vrouwen of mannen ging. Resultaat: de groep die het verschil wel zag, waardeerde de fragmenten met mannen duidelijk hoger dan die met vrouwen. Bij de andere groep was er nauwelijks verschil in waardering.“We waren niet echt verrast door de uitkomst”, zegt Gomez. “In het voetbal leven natuurlijk veel stereotypen over gender. Daarom wilden we dit onderzoeken. Vrouwenvoetbal wordt altijd vergeleken met mannenvoetbal, en daarbij wordt vaak gezegd dat het minder goed is.”Maar wat is kwaliteit? En wat beïnvloedt het oordeel? Er zijn fysieke verschillen, maar in andere sporten leiden die niet of minder tot dezelfde negatievere oordelen. Gomez gebruikt vaak het voorbeeld van boksen. Een lichtgewicht zal nooit winnen van een zwaargewicht, maar niemand zal zeggen dat het daarom slechtere boksers zijn.Waarom gebeurt dat met vrouwenvoetbal wel? “Dat hebben we niet onderzocht”, zegt hij met wetenschappelijke voorzichtigheid. “Dus daar heb ik niet echt een goed antwoord op.”Ideeën heeft hij wel: vrouwen hebben in de hele samenleving last van dit probleem. Uit veel andere experimenten blijkt dat vrouwen ‘blind’ hoger worden gewaardeerd dan wanneer hun geslacht bekend is. Bekend voorbeeld is het onderzoek van Harvard-professor Claudia Goldin naar orkesten. Dat liet zien dat vrouwen vaker worden aangenomen als er audities worden gedaan waarbij de musici onzichtbaar zijn.Voetbal is in veel delen van de wereld bovendien een mannenbolwerk. En het publiek is er al decennia aan gewend mannen te zien voetballen. “We vinden leuk waar we aan gewend zijn”, zegt Gomez. “Het eten van je moeder is ook het lekkerst.”Hij wijst erop dat voetbalfans wel degelijk door niveauverschillen heen kunnen kijken. Een Jupiler Pro League-wedstrijd kunnen ze net zo hoog waarderen als een wedstrijd in de Champions League. Spanning, loyaliteit aan de club, de sfeer in het stadion, het zijn allemaal factoren die meespelen, naast de pure kwaliteit van het voetbal.“Hoe vaak hoor je wel niet dat je Maradona en Messi niet met elkaar kunt vergelijken?”, zegt hij. “Omdat het spel zo anders is dan vroeger. Vrouwenvoetbal is ook anders, toch wordt dat steeds vergeleken met het huidige mannenvoetbal.”Zijn onderzoek heeft beperkingen. Zo werden er slechts tien fragmenten gebruikt, omdat het blurren veel tijd en geld kost. De deelnemers kregen bovendien alleen goals van topspelers te zien. Minder spannende fragmenten en beelden met minder goede spelers zouden andere resultaten kunnen opleveren. Naar verschillen tussen landen hebben de onderzoekers niet specifiek gekeken. Verschil tussen mannen en vrouwen was er alleen bij de geblurde fragmenten: die beoordelen de mannen over het algemeen een stuk lager dan vrouwen.“Fans zullen niet plotseling anders gaan denken over vrouwenvoetbal”, schrijven de onderzoekers. Maar het experiment laat volgens Gomez, die is verbonden aan de faculteit bedrijfskunde, wel zien dat er een markt voor vrouwenvoetbal kan zijn. De deelnemers die de geblurde beelden zagen waren vaker bereid voor vrouwenvoetbal te betalen.Het enige dat er nog hoeft te gebeuren is dat er wat vooroordelen uit de weg worden geruimd. Wat dat betreft is er hoop: deelnemers met een voorkeur voor vrouwenvoetbal zijn jonger en vaker bereid om te betalen voor wedstrijden.“Aandacht in de media is belangrijk”, zegt Gomez. “Omdat het heel moeilijk is iets goed te vinden als je het niet kent.” Hij hoopt dat zijn onderzoek potentiële investeerders in het vrouwenvoetbal aan het denken zet. “Ons werk laat zien dat ze zich niet moeten laten ontmoedigen door mensen die zeggen dat de kwaliteit minder is.”Ondertussen gaat hij binnenkort eens aankloppen bij provider Orange. Het blurren in zijn experiment was bepaald niet ideaal. “Die video is perfect, het zou superinteressant zijn om met die techniek meer onderzoek te doen.”",2023-08-02T03:00:03+0200,NL
0,https://www.demorgen.be/nieuws/het-is-onmogelijk-het-land-dat-mijn-beste-vriend-op-valse-beschuldigingen-opsluit-en-gijzelt-niet-te-haten~b892e2a2/,‘Het is onmogelijk het land dat mijn beste vriend op valse beschuldigingen opsluit en gijzelt niet te haten’,"Journalist Evan Gershkovich zit al vier maanden in een Russische cel op basis van valse aanklachten. Pjotr Sauer houdt zijn lot onder de aandacht. ‘Mijn leven staat in het teken van Evan.’De dag waarop zijn beste vriend in Rusland werd opgepakt staat bij Pjotr Sauer in het geheugen gegrift. De radiostilte. De paniekerige belletjes naar het hotel waar hij verbleef. Het contact met zijn ouders, de telefoon die uren achter elkaar offline was. De slapeloze nacht. En uiteindelijk het persbericht van de Russische veiligheidsdienst FSB dat Evan Gershkovich, Rusland-correspondent van The Wall Street Journal, op 30 maart was opgepakt op verdenking van spionage.Sindsdien zit de 31-jarige Amerikaan vast in een Russische cel. Daarmee is hij de eerste buitenlander sinds het einde van de Koude Oorlog die op basis van dergelijke beschuldigingen vastzit. Mocht hij veroordeeld worden, dan kan hij een celstraf van twintig jaar krijgen.“Het besef dat hij dag in dag uit in een cel van acht vierkante meter zit, blijft onwerkelijk”, vertelt Sauer (30) op een terras in de Georgische hoofdstad Tbilisi. Zelf werkt hij sinds maart vorig jaar vanuit Amsterdam als Rusland-redacteur bij de Britse krant The Guardian. Kort na het begin van de Russische invasie in Oekraïne vluchtte hij samen met zijn familie uit Moskou, de stad waar hij grotendeels opgroeide.“Mijn hele leven staat nu in het teken van Evan. Hij moet zo snel mogelijk vrijkomen.” Om dat voor elkaar te krijgen, zet Sauer samen met een aantal vrienden alles op alles om Evans lot onder de aandacht te houden. Met media-optredens, een speciale website, een Instagram-pagina en een e-mailadres waar bekenden en onbekenden brieven voor Evan naartoe kunnen sturen, proberen ze de druk bij politici hoog te houden.“Het verschilt van dag tot dag. Hij heeft een heel gestructureerd, routineus ritme. Op een goede dag heeft hij veel energie en schrijft hij zo veel mogelijk brieven. Hij doet dan ook push-ups, driehonderd per uur. Daar moet ik weleens om grijnzen, want hij stond nooit echt bekend als een sportieve jongen. Hij was meer van biertje hier, sigaretje daar.”“Op andere dagen heeft hij het moeilijker. Dan is hij overstuur en verdrietig. Maar hij realiseert zich op dat soort momenten dat er vanzelf weer betere dagen komen. Hij verliest ook nooit zijn gevoel voor humor in zijn brieven. Hij blijft grapjes maken. Dat zegt veel over zijn veerkracht en weerbaarheid.”“Ik denk elk uur van de dag aan hem en het emotioneert me heel erg. Ik kan simpelweg niet helemaal gelukkig zijn zolang hij daar zit. Tot hij vrij is, ben ik mezelf niet.”“Moeilijk. Soms probeer ik het weg te duwen en er niet aan te denken, maar dan ga ik me juist weer schuldig voelen dat ik niet aan hem denk en begin ik me weer af te vragen hoe ik hem nog beter kan helpen. Zo gaat het de hele tijd heen en weer. Uiteindelijk is het een heel machteloos gevoel. Tegelijkertijd weet ik dat het niet aan mij ligt. Het enige wat ik kan doen is zijn leven zo makkelijk mogelijk maken in de gevangenis.”“Behalve brieven sturen we met ons team ook het eten waar hij om vraagt en veel boeken. Hij verslindt momenteel alle Russische klassiekers. We maken vaak het grapje dat hij tien jaar ouder en wijzer naar buiten zal komen. Ironisch genoeg zegt hij zelf ook dat hij zich in de gevangenis beter voelt dan daarvoor. Hij leest en mediteert namelijk veel en geniet opeens van de allerkleinste dingen.”“Hij ziet vanzelfsprekend bijna geen natuur in zijn cel, maar laatst schreef hij dat als een vogeltje langs zijn raam vliegt of als hij de zomerwind hoort suizen, hij zich extreem verbonden voelt met de natuur. Daardoor voelt hij zich in de gevangenis vreemd genoeg dichter bij de natuur dan ooit tevoren.”“Tijd is natuurlijk een moeilijk begrip in een cel zonder klok en nauwelijks daglicht. Maar hij mag één keer per week douchen, dus dan weet hij dat er weer een week voorbij is. Het douchemoment is zijn klok. Het is een rare dissonant, maar hij schrijft altijd dat de dagen langzaam gaan en de weken snel.”“Meer dan ik op voorhand had verwacht. De Russische veiligheidsdienst FSB leest natuurlijk alle brieven voordat ze bij hem terechtkomen, waardoor ik niet alles kan zeggen. Maar tot nog toe kan ik best veel kwijt. We hebben het bijvoorbeeld gehad over de opstand van Prigozjin en zijn Wagner-leger, in juni. Bovendien kan hij tv-kijken, al is dat natuurlijk wel de Russische staats-tv. Dus als hij het nieuws ziet, moet hij elke keer ontcijferen wat er werkelijk is gebeurd. Hij vertelde dat het voor hem fascinerend was die opstand via de staats-tv mee te krijgen. Zeker omdat de propagandisten eerst ook niet wisten hoe ze het nieuws moesten brengen.”“Het is moeilijk om een balans te vinden. Ik wil hem niet in de problemen brengen door wat ik schrijf en tegelijkertijd wil ik wél de informatie geven waar hij om vraagt. Dus het moet altijd een beetje cryptisch, want ik kan nu eenmaal niet alle feiten noemen. Maar in bedekte bewoordingen lukt het aardig. Dat is overigens een dagelijks dilemma dat ik heb: wat kan ik wel zeggen en wat niet?”“Ook wat dat betreft is de balans moeilijk. Enerzijds wil hij dat ik over mijn eigen leven vertel, waarin alles relatief gezien goed gaat. Anderzijds probeer ik duidelijk te maken dat ik het moeilijk heb omdat hij vastzit. Maar daarbij wil ik niet in een slachtofferrol schieten. Die discrepantie tussen ‘ik mis je en het leven is niet hetzelfde zonder jou’ en ‘kijk dit is mijn leven en dit doe ik allemaal’ is lastig.”“Ja, absoluut. Door over onze dagelijkse beslommeringen te horen, heeft hij ook het idee dat hij nog onderdeel is van dat leven. Laatst was ik bijvoorbeeld in Berlijn met onze vrienden en toen schreef hij expliciet dat hij de details en roddels wilde horen. Wat hebben we gedaan, hoe hebben we het gehad, wie heeft met wie gezoend, dat soort dingen.”“Heel veel. In totaal heeft hij meer dan duizend brieven ontvangen. Onlangs nog kreeg hij een ontroerende brief van een Nederlandse man van honderd jaar. Deze man zat tijdens de Tweede Wereldoorlog in het verzet en heeft zelf twee jaar in een Duits gevangenenkamp gezeten. Hij schreef in prachtig oud Nederlands dat hij niet alleen met hem meeleeft, maar ook werkelijk weet hoe Evan zich voelt. Hij zei: ik ben nu honderd, heb kinderen, kleinkinderen en ik ben gelukkig. Houd vol, blijf vechten. Mijn gevangenschap heeft me niet gedefinieerd. Dat is hartverwarmend om te lezen.”“Ik krijg inderdaad veel onder ogen, want alle brieven moeten in het Russisch vertaald worden, anders komen ze de gevangenis niet in. Dat voelt soms wel als een inbreuk op de privacy, of voyeurisme, want die brieven zijn niet aan mij gericht en gaan best wel vaak over persoonlijke zaken.”“Poetins woordvoerder heeft onlangs laten doorschemeren dat achter de schermen gesprekken lopen met de VS. Dat is positief. Iedereen weet inmiddels dat het gaat uitdraaien op een gevangenenruil. In het begin waren we bang dat de Russen wellicht dachten dat hij echt een spion was, maar het is nu wel duidelijk dat het zuivere gijzeldiplomatie is. The Wall Street Journal publiceerde onlangs ook een stuk over hoe Poetin persoonlijk opdracht heeft gegeven voor Evans arrestatie. Dat is schokkend, maar laat ook zien hoe het Kremlin dit zelf heeft georkestreerd. Hoe dan ook, de laatste signalen zijn positief.”“Als bijzonder lastig. Ik keek natuurlijk al langer met andere ogen naar Rusland vanwege de oorlog in Oekraïne. Tegelijkertijd heb ik er duizenden mooie herinneringen liggen en koester ik nostalgische gevoelens voor het land. Al is mijn blik op Rusland sinds Evans arrestatie wel echt veranderd. Het is onmogelijk het land dat mijn beste vriend op valse beschuldigingen opsluit en gijzelt niet te haten.”“Ik vind het lastig vrienden te zien of te spreken die daar nog zitten, Evan goed kennen en gewoon hun leven blijven doorleven. Sommigen van hen steken hun kop in het zand en feesten gewoon door alsof er niets aan de hand is, terwijl een paar kilometer verderop een jongen die zij zo goed kennen in de gevangenis zit.”“Ergens wel. Al weet ik ook dat het de typisch Russische mentaliteit is dat je als individu niets kan veranderen. Het is de apathische houding die zoveel Russen hebben ten aanzien van de politiek. Ze voelen geen verantwoordelijkheid meer na 23 jaar Poetin. Dat geldt niet alleen voor hoe ze tegen het lot van Evan aankijken, maar ook voor de oorlog in Oekraïne. Maar dat maakt het nog niet makkelijk om te zien.”“Cynisch genoeg kreeg ik op de dag dat Evan honderd dagen vastzat het bericht dat er een nieuw visum voor me klaarligt. Daar heb ik meer dan een jaar op gewacht. Maar als ik nu terugga en in de rechtszaal ga zitten tijdens Evans rechtszaak, weet ik zeker dat hij me dat niet in dank zou afnemen. Hij zou vooral denken dat dit het niet waard is vanwege mijn veiligheid. Als journalist kun je je verhaal niet vertellen als je dood bent of gevangen zit. Je kunt wel de held gaan lopen uithangen, maar de risico’s zijn nu simpelweg te groot.”“Vooropgesteld: dat is de keuze van elke journalist zelf. Het is hun eigen verantwoordelijkheid. Maar de volgende journalist die opgepakt wordt, daar heb ik geen sympathie voor. Want je weet wat de risico’s zijn.”“Ja, dat denk ik wel. Wellicht niet op korte termijn, maar misschien wel over twee jaar. Het Kremlin doet nu eenmaal niet zoveel dingen slechts één keer. Maar als Poetin ziet dat iets werkt, grijpt hij er graag en gemakkelijk op terug. In het Kremlin vergiftigen ze niet één keer iemand, maar meermaals. Daarom lijkt het me stug dat ze ook maar één keer een buitenlandse journalist arresteren.”Wilt u een brief schrijven aan Evan Gershkovich? Dat kan: mail uw brief naar freegershkovich@gmail.com, dan vertaalt het team uw bericht in het Russisch en stuurt deze naar de gevangenis in Moskou.",2023-08-02T03:00:03+0200,NL
0,https://www.demorgen.be/meningen/voor-sommigen-mag-tussen-de-grijze-steentjes-geen-leven-komen-een-voortuin-van-dood-grind-is-netjes~b1fcc2a7/,"Voor sommigen mag tussen de grijze steentjes geen leven komen, een voortuin van dood grind is netjes","Schrijver Sanne Huysmans houdt van de natuur, en van planten. Wat veel mensen onkruid noemen, heeft namen als straatgras, duizendblad en kamille. Huysmans begrijpt niet waarom die planten per se dood moeten, dan nog wel met gif dat ook in de lucht en bodem doordringt en er ander leven kapotmaakt.“Het fluitenkruid bloeit”, zei ik. Mijn wandelgenoot zei niets. Ik wist waarom.De bermen en weiden die we passeerden zagen er voor hem uit als een doek van Pierre-Auguste Renoir. De natuur als stemming, ontspanning, beleving godbetert. Het grasveld werd een groene zee waarin gekleurde stippen met een penseel waren aangebracht. In werkelijkheid bevatte die zee minstens vijf grassoorten. De bloemen die het geheel versierden, waren afhankelijk van de bodem en het seizoen: paardenbloem, grote muur, boterbloem, fluitenkruid, papaver, jacobskruiskruid. Ik vond het wonderlijk om ze te onderscheiden. Hij vond het saai. Dat was de kern van onze onenigheid, daarom konden we geen vrienden blijven. Ik zocht precisie, hij overzicht. Alsmaar vaker wandelden we zwijgend naast elkaar.‘Elk ding tracht in zijn bestaan te volharden.’ Zo vatte Baruch Spinoza het begrip ‘conatus’ samen, een levenswil die alle wezens in zich hebben. Empowerment in de zeventiende eeuw. Passie, weerstand, ontplooiing. Ik hou van planten om hun conatus. Ze zijn zo vitaal, ze willen zo graag groeien. Desnoods tussen twee tegels langs een drukke steenweg. Nog steeds wanneer ze al vijf keer tot aan hun enkels zijn afgemaaid. Tegen beter weten in wanneer ze met honderd op een vierkante decimeter groot willen worden. Ze leven zo graag. Meer nog: ze brengen leven voort. Niet alleen eigen nakomelingen, maar al het meercellige leven op aarde. Crazy.Van een veldweg wandelden we naar een woonwijk. In een voortuin stond een dame met gele, plastieken handschoenen en naast zich een gele koker ter grootte van een duikfles. Uit de fles kwamen een leiding, een staaf en een drukspuit waarmee ze vloeistof over het grind vernevelde. Het zag er bijzonder delicaat uit voor pure destructie. Tussen de grijze steentjes mocht geen leven komen, dat was blijkbaar van essentieel belang. Een voortuin van dood grind was netjes. Het bleek onweerstaanbaar om de vitaliteit van straatgras, duizendblad en kamille kapot te spuiten.‘Helaas duikt dat vervelende onkruid weer overal op. Neem dus zo snel mogelijk actie en ga de strijd tegen het onkruid aan met de nieuwe Roundup!’ zo leest de wervende beschrijving van een verwerpelijk product. Roundup, een gezellige naam voor een merk dat dood en verderf verkoopt. ‘Schat, ik ga even het muurtje opronden’, zoiets. Bestrijdingsmiddelen heten ze, alsof er iets is dat moet worden bestreden. Ik zie conatus, de dame ziet onkruid.Het gebeurt op zonnige dagen in voortuinen waarvan de eigenaars denken: ‘Ik ga lekker even in de tuin werken’. Het gebeurt ook op grote schaal, op akkers van voetbalvelden groot. Voor huishoudelijk gebruik is glyfosaat niet meer toegestaan als destructieve stof in bestrijdingsmiddelen. Voor professioneel gebruik wel. Er is veel discussie over de vraag of de chemische stof kankerverwekkend is. De Wereldgezondheidsorganisatie zegt ‘waarschijnlijk’. Monsanto (die van Roundup) zou hard lobbyen, zelfs wetenschappelijke artikels laten ghostwriten, om het tegendeel te bewijzen. De EU aarzelt om glyfosaat helemaal te verbieden, in december staat de goedkeuring opnieuw ter discussie.Is het doorslaggevend of mensen er ‘waarschijnlijk’ kanker van krijgen? Wie in zo’n ongelukkig geval verkeert, weet hoe het voelt wanneer gif je binnenin kapotmaakt en je levensdrang klein krijgt. Wie zo’n ongelukkige behandeling overleeft, beseft vaak hoe precieus leven is. Te precieus om het achteloos ‘op te ronden’, ook dat van planten. Zulke bestrijdingsmiddelen zijn problematisch omdat ze eventueel kanker verwekken, maar vooral omdat ze leven doden. De vernietiging beperkt zich niet tot ongewenste planten, maar vervliegt in de lucht als gifgas en sijpelt door naar bodemleven. Een zekere A. Stöckli onderzocht halfweg de vorige eeuw hoeveel kilogram vitaliteit een gezonde bodem per hectare bevat:- 10.080 kilogram bacteriën en actinomyceten- 10.000 kilogram schimmels- 379 kilogram protozoën- 50 kilogram nematoden- 6,5 kilogram springstaarten- 4,4 kilogram mijten- 15 kilogram enchytraeen- 67 kilogram duizendpoten, insecten & spinnen- 4.000 kilogram regenwormen- 1 kilogram mollen en andere ganggravende dierenIk liet een bijzin weg in het citaat van Spinoza. ‘Elk ding tracht, voor zover het van hem afhangt, in zijn bestaan te volharden.’ Ai. De conatus wordt bedreigd. Niet door een schaap of een andere onstilbare grazer: de natuurlijke vijand blijkt verwaarloosbaar in vergelijking met de chemische vijand.Hoezo sproeien we gif in de open ruimte? Hoe kan gif de twintigste eeuw overleefd hebben? ‘Wilt u er ook een snuifje asbest bij, mevrouw?’In de berm hing het fluitenkruid slap. Elk blad was opgerold, in foetushouding. Ik kromp zelf bijna in elkaar. Het was de laatste fase van het vruchteloze volharden, de conatus was gesmoord. De hele strook had de volle lading gekregen omdat er gehate brandnetels tussen stonden. Ik vond het vreselijk. Hij haalde zijn schouders op.",2023-08-02T03:00:03+0200,NL
0,https://www.demorgen.be/meningen/telkens-wanneer-ik-foto-s-van-koning-boudewijn-zie-proef-ik-karamel~b2e531f5/,"Telkens wanneer ik foto’s van koning Boudewijn zie, proef ik karamel","Frederik De Backer is columnist.Ik was zes toen koning Boudewijn op tweeënzestigjarige leeftijd stierf, hijzelf was zesentachtig. Telkens wanneer ik foto’s van die man zie, proef ik karamel. Ik ruik wierook, hoor een wandklok tikken, soms zie ik een lepel puddingvel doorklieven.Jean-Claude Van Damme is vandaag ouder dan Boudewijn toen hij stierf, Frank Deboosere, de Barten Kaëll en Peeters idem. Bea Van der Maat was even oud, net als Waldek, en Ben Crabbé is een jaar jonger. Ziet u Boudewijn al Blokken presenteren? “Over naar onze tweede kandidaat. Peter, Petrus, jij komt uit Onze-Lieve-Vrouw-Lombeek; daar staat een kerk met een waarlijk prachtig retabel…”Onze vijfde vorst was al minstens twintig jaar tweeënzestig. Hij was een van de weinigen die te oud waren om Blokken te bekíjken, laat staan om het te presenteren.Zijne Heiligheid was de eerste dode in mijn leven. Hij en Ayrton Senna. Maandag was het precies dertig jaar geleden dat Boudewijn het tijdelijke met het eeuwige verwisselde. De beelden van hoe de monarch in de zevende ronde in de Tamburello met 307 kilometer per uur van de baan ging, staan op mijn netvliezen gegrift. En ik ben niet de enige in wie hij voortleeft.Zo noopte het spijtige jubileum ook onze huidige koning tot het ophalen van herinneringen aan de betreurde. In een toespraak met een vaart en energie die zelfs op een met pudding en Bart Kaëll bestreken circuit geen uit de bocht vliegen hoefde te vrezen, dacht Filip, vandaag zelf ouder dan de perkamenten potentaat toen, terug aan “zijn glimlach, de blik in zijn ogen en” – de meest exuberante aller liefkozingen – “zijn vertrouwenwekkende handdruk”.Zeg dan niets. Paola, die dit land altijd heeft gezien als de vliegenscheet die het was, had een bloedhekel aan Boudewijn en vice versa. Zo lazen we in de krant dat de goedheilige man haar telefoonverkeer liet controleren, dat hij haar “te frivool en te wulps” vond en per se Filip als opvolger wilde opdat Paola toch maar geen koningin zou worden. En die sta je dan van een autocue af te herdenken, als zoon van de door het slijk gesleurde. Je moeder verraden voor dertig seconden poppenkast, wat zegt dat over een mens?Even hartverwarmend waren de obligate archiefbeelden. Zo werd een bakker geïnterviewd die na het horen van het nieuws meteen naar het paleis was gereden. Hij had zelfs geen tijd gevonden om een proper T-shirt aan te trekken, zo van diepe droefenis was hij vervuld.“En u vond dat u hier moest zijn nu?”, vroeg reporter Eddy Allcock de besmeurde. – “Ja. Zelfs gewoon passeren voor het paleis, euh. Ge moet hier geen uren blijven staan, maar euh. Zomaar.” Het soort samenhangendheden dat men had verwacht van de vele door hitte bevangen landgenoten die het lijk hadden willen groeten. Siegfried Bracke zag daar destijds een “nieuw politiek feit” in: il y a en effet des Belges. Geveld door de zon die Boudewijn aan hun hemel was.De bakker had hen nochtans gewaarschuwd.",2023-08-02T03:00:03+0200,NL
0,https://www.demorgen.be/tv-cultuur/euphoria-acteur-angus-cloud-25-overleden~b94ad30d/,‘Euphoria’-acteur Angus Cloud (25) overleden,"Acteur Angus Cloud, vooral bekend van de HBO-serie Euphoria, is op 25-jarige leeftijd overleden. Dat heeft zijn familie laten weten aan entertainmentsite TMZ. Een doodsoorzaak wordt niet gemeld.“Vorige week heeft hij zijn vader begraven en hij worstelde intens met dit verlies. De enige troost die we hebben, is de wetenschap dat Angus nu herenigd is met zijn vader, die zijn beste vriend was”, zegt zijn familie. “Angus was open over zijn strijd met zijn mentale gezondheid, en we hopen dat zijn overlijden anderen eraan zal herinneren dat ze niet alleen zijn en niet in stilte, in hun eentje hoeven te strijden.”Cloud was sinds 2019 te zien in HBO-serie Euphoria, waarin hij de rol van drugsdealer Fezco ‘Fez’ O’Neill speelde. Toen de reeks vanaf de start enorm goed bekeken werd, was de jonge acteur verrast door zijn eigen succes. “Het verschil tussen mij en alle anderen die beroemd zijn, is dat zij beroemd wilden worden”, vertelde hij in een interview. “Ze werkten hard en hadden zoiets van ‘ik ga het maken naar de top’. Voor mij was het gewoon een te mooie kans waar ik geen nee tegen kon zeggen. Ik had geen idee dat het zo ver zou gaan.”De acteur had ook rollen in films als North Hollywood en The Line. Daarnaast zou hij nog meegewerkt hebben aan enkele producties die nog niet uitgekomen zijn. Zo zou hij meespelen in een thriller van Universal Pictures die nog geen titel heeft. Deze film staat gepland voor 19 april 2024.Wie vragen heeft rond zelfdoding, kan terecht op de Zelfmoordlijn via het gratis nummer 1813 of op www.zelfmoord1813.be.",2023-08-02T03:00:03+0200,NL
0,https://www.demorgen.be/tv-cultuur/paul-pee-wee-herman-reubens-overleden~bc2ebd70/,Paul ‘Pee-wee Herman’ Reubens overleden,"De Amerikaanse acteur Paul Reubens, vooral bekend als het personage Pee-wee Herman uit meerdere films en series, is op 70-jarige leeftijd overleden aan de gevolgen van kanker. Het was niet publiekelijk bekend dat de acteur ziek was.Op het Instagram-account van Reubens is een bericht gedeeld dat de acteur zelf voor zijn dood heeft geschreven. “Accepteer alsjeblieft mijn excuses voor het niet openbaar maken van dat waar ik de afgelopen zes jaar mee te maken heb gehad”, schreef hij. “Ik heb altijd een enorme hoeveelheid liefde en respect gevoeld van mijn vrienden, fans en supporters. Ik heb van jullie allemaal heel veel gehouden en genoot ervan om kunst voor jullie te maken.”Reubens startte zijn carrière in de jaren zeventig als comedian. In 1980 speelde hij het personage Pee-wee Herman voor het eerst in het theater, later werden daar meerdere films en series van gemaakt voor kinderen. In 1991 werd hij opgepakt bij een pornobioscoop, wat tot veel negatieve media-aandacht leidde. Daarop besloot Reubens Pee-wee niet langer te spelen. In de jaren daarna verscheen het personage echter weer steeds vaker in het openbaar en na een lange pauze kwam in 2016 de Netflix-film Pee-wee’s Big Holiday uit.",2023-08-02T03:00:03+0200,NL
0,https://www.demorgen.be/tv-cultuur/warre-borgmans-sien-eggers-en-andere-stemacteurs-over-kneepjes-van-het-vak-het-is-de-kunst-om-zo-authentiek-mogelijk-te-zijn~b0492253/,"Warre Borgmans, Sien Eggers en andere stemacteurs over kneepjes van het vak: ‘Het is de kunst om zo authentiek mogelijk te zijn’","Sien Eggers was in Finding Nemo subliem als vergeetachtige doktersvis, sommigen associëren Warre Borgmans in de eerste plaats met speelgoedcowboy Woody uit Toy Story en vanaf vandaag is Saïd Boumazoughe in de bioscoop te horen als vijandige vlieg in Ninja Turtles: Totale Chaos. Toch blijft stemacteren vaak onderbelicht. Hoe komt dat?Wie #LikeMe de laatste jaren geregeld op de achtergrond had opstaan, herkent zanger-acteur Francisco Schuster in Ninja Turtles: Totale Chaos meteen als Michelangelo, een van de vier schildpadmutanten waar stripboeken, langspeelfilms, videospellen en meer aan zijn gewijd. Ook Ketnet-wrappers Thomas De Smet en Héritier Tipo zijn te horen in de film, net als acteurs Saïd Boumazoughe, Flor Decleir en Isabelle Van Hecke.In de lijst van de stemacteurs die voor de nieuwe Ninja Turtles-film zijn gecast, pronken ook de namen van weervrouw Jacotte Brokken, Equal Idiots-zanger Thibault Christiaensen en dj Dimitri ‘Vegas’ Thivaios. Ook in de originele Amerikaanse versie is de cast een mix van jonge acteertalenten (Nicolas Cantu, Brady Noon), gevestigde namen (Jackie Chan, John Cena) en muzikanten (Post Malone en Ice Cube).Stemacteren is een métier waar doorgaans amper een woord over wordt gerept. Er komt nochtans veel bij kijken, verzekert Eva Vermeire van Sonhouse, het geluidsproductiehuis dat instond voor de Vlaamse versie van Ninja Turtles: Totale Chaos. “Vanuit Amerika krijgen wij clips binnen per personage, waarna wij beginnen te brainstormen. Wie kunnen we hiervoor vragen? Wie heeft welke raakvlakken met de originele stemacteur?”Een personage dat in de oorspronkelijke film door een 18-jarige wordt vertolkt, kan je in België niet toevertrouwen aan een 40-plusser, zegt Vermeire. “Nadat wij in Vlaanderen hebben gecast, sturen wij audiofragmenten van onze eerste keuze op naar de States. In 80 procent van de gevallen beslissen ze daar of de stem geschikt is. In het beste geval krijgen we groen licht, maar soms moeten we de zoektocht verderzetten.”Intussen beschikt het productiehuis, dat dit jaar ook Spider-Man: Across The Spider Verse en The Super Mario Bros Movie van Vlaamse stemmen voorzag, over een database van honderden stemacteurs. Hoewel veel ‘A-listers’ van tijd tot tijd een animatiepersonage vertolken, biedt bekendheid geen garantie op een rol. “We casten altijd meerdere stemmen”, zegt Eva Vermeire. “Als ik op zoek moet naar een kapitein van een schip op leeftijd, zal er misschien een specifieke stem in mij opkomen. Al ontdek je op castings soms acteurs die beter geschikt zijn voor een rol. Niet elke acteur is immers een goede stemacteur.”Govert Deploige, die onder meer de stemacteurs van De Smurfen-films en Spider-Man regisseerde, ziet ook een wezenlijk verschil tussen acteren en stemacteren. “Op het podium of voor de camera zijn er weinig begrenzingen, terwijl je hier gebonden bent aan verschillende factoren zoals tijd, beeld en de emotie van je personage.” Ondanks die beperkingen is het de kunst om zo authentiek mogelijk te zijn. “Stemacteren is een heel technisch gegeven. Je zit in een keurslijf en sommigen voelen zich daardoor belemmerd.”Dubben is een gek gegeven, zo blijkt. Als stemacteur krijg je nooit van tevoren een script te zien – “het materiaal staat op een zwaar beveiligde server”, aldus Eva Vermeire van Sonhouse – en je acteert bovendien alleen in de opnamecel, zonder tegenspelers. Er is wel tegenspel, maar via je hoofdtelefoon en vaak in de originele taal bij gebrek aan een Vlaamse opname. “Het is anders dan in theater of op een filmset waarbij je repeteert en daardoor je tegenspelers beter aanvoelt. Studiotijd is kostbaar. Je komt binnen, begint en moet metéén presteren.”Rob Vanoudenhoven noemde een haai spelen in Finding Nemo destijds “moeilijker dan ik dacht”. Dubben wordt door de techniciteit als een complexe klus beschouwd, “maar je mag er niet te veel over nadenken”, vindt Govert Deploige, die in Ninja Turtles: Totale Chaos in de huid kruipt van een rat die ninjutsuleraar is. “Hoe ik mij heb voorbereid? Niet. Als je één keer de originele scène hebt bekeken, weet je al met wat voor een karakter je te maken hebt. Ik begin er vervolgens aan, en laat het vanuit een impuls komen, waardoor het een waarachtigheid krijgt.”Het is kwestie van tijd alvorens je je personage eigen maakt, zegt Eva Vermeire. “Als je een rat speelt die de hele tijd knikkebolt, ga je die knik ook in je stem verwerken. Zo komt je personage tot leven.” “Het maakt weinig uit of je een mens, eend of plankton speelt”, vindt Govert Deploige. “Animatiefilms zijn zo gedetailleerd uitgewerkt dat je veel uit de mimiek van een figuurtje kan halen. Bouw daarop verder. Een regisseur ziet meteen of er een klik is tussen je stem en het personage.”Het verbaast de stemacteur, die eerder de stem van Olaf verzorgde in Frozen, bovendien niet dat acteurs die daarnaast ook muzikant zijn snel weg zijn met dubbing. “Een goed gevoel voor ritme hebben helpt enorm, want timing is echt belangrijk. Weten wanneer je een komma plaatst in je zin, bijvoorbeeld. Stemacteren is precisiewerk.”Er is daarnaast een verschil tussen werk voor een animatiefilm en een tv-reeks. “Een tekenfilm voor tv is eerder cartoonesk en minder uitgepuurd dan wanneer je werk doet dat voor het grote scherm is bedoeld”, legt Deploige uit. Eva Vermeire wijst op de technische kant van het verhaal: “We werken met animaties die gemaakt zijn voor het Engels, maar de lipsync moet ook in het Nederlands kloppen. Wanneer de mond opengaat, moet je een klank hebben die open is. Bij tv valt het minder op wanneer dat niet gelijkloopt, omdat een animatie daar 99 procent van de tijd minder gedetailleerd is.”Vermeire wijst ons daarom op het belang van de voorbereiding. “De voorbereiding – de juiste persoon op de juiste plaats krijgen – duurt maanden. In het geval van Ninja Turtles was dat zo’n drie maanden, terwijl de eigenlijk opnames misschien drie weken hebben geduurd.” “De castingperiode is het meest vermoeiende van het hele traject”, weet Govert Deploige uit zijn ervaring als stemregisseur. “Je begint met elke acteur van nul en begint vervolgens te zoeken naar hoe je stem en personage kan matchen. Daar kruipt veel energie in.”Stemwerk beperkt zich echter niet tot dubben. Veel BV’s verlenen hun stem aan reclamespots, voorzien reality tv van commentaar en ook het luisterboek is sinds enkele jaren in opmars. “We zijn allemaal sporters die verschillende takken van een sport beoefenen”, zegt stemacteur Jeroen Medaer, oprichter van De Uitsprekerij, het eerste Vlaamse productiehuis voor audioboeken. Na drie jaar staat de teller op meer dan 300 ingelezen luisterboeken.“Veel mensen denken bij luisterboeken aan hoorspelen, zoals Het Geluidshuis er maakt. Daar wordt echt in geacteerd, terwijl wij een boek niet voordragen. Ik zeg altijd: ‘Wij lezen niet voor, wij lezen in’”, aldus Medaer. Onlangs lazen acteurs Jan Decleir en Tijmen Govaerts respectievelijk De draaischijf en Kartonnen dozen in van Tom Lanoye, die zelf achter de microfoon stond om zijn roman Sprakeloos beschikbaar te maken als luisterboek.“Stemacteren is een eenzaam beroep, maar een boek inspreken is dat zeker”, vindt Govert Deploige. Er werken vier à vijf mensen aan een luisterboek, legt Medaer uit. “Maar ieder werkt wel op zich.” Om een roman om te zetten naar een luisterboek spendeer je dagen in de studio. Wie De drie duifkes van Hilde Van Mieghem wil beluisteren, moet daar 13 uur voor vrijmaken. “In dat boek zit zo’n 60 uur werk”, duidt Medaer. “Naast een inlezer is er nog een editor en een naluisteraar voor de kwaliteitscontrole.”Het is een stiel apart. Besteden uitgeverijen zulk monnikenwerk binnenkort uit aan AI? Bij Apple zijn er al e-books die door synthetische stemmen worden voorgelezen en nu ook stemklonen in de lift zit, vergroot de kans dat stemacteurs straks overbodig worden. Toch? “Het is naïef om te denken dat AI geen gevaar is”, vindt Jeroen Medaer. “Want ook al klinkt een mens beter, een AI-stem zal een fractie kosten van een huidige productie. Daar moeten we een alternatief tegenover zetten. Ons vakmanschap bijvoorbeeld.”“Momenteel staat de technologie nog niet ver genoeg. Je hoort dat er een robot achter zit”, denkt Eva Vermeire. “Stemacteurs spitten massaal opnieuw hun contracten door om te voorkomen dat ze in een stembank terechtkomen”, schreef NRC eerder dit jaar. Daar wil ook Sonhouse zich tegen indekken. “We voegden recentelijk een clausule toe in onze contracten waarin staat dat de opnames niet gebruikt mogen worden voor AI om onze acteurs te beschermen.” Eva Vermeire en Govert Deploige zien daarnaast nog een gevaar: de kunst van het stemacteren wordt te weinig erkend.In 2021 stapten The Image & Sound Factory, Option Media en Sonhouse – drie grote geluidshuizen – naar Vlaams minister Benjamin Dalle (cd&v) om de toekomst van de Vlaamse dubbing te verzekeren. “Als je kijkt wat de streamingplatformen aanbieden… Dat zijn nog te vaak enkel de Nederlandse versies van films, terwijl er meestal ook een Vlaamse variant bestaat die jammer genoeg niet wordt gebruikt”, legt Vermeire uit.Zo waren klassiekers als Shrek, Finding Nemo en Ratatouille lange tijd niet beschikbaar in het Vlaams op platformen als Disney+ en Netflix. In het algemeen is er “weinig interesse in onze taalvariëteit”, klinkt het. “Het is zonde omdat het Vlaams zo’n eigenheid heeft”, besluit stemacteur Govert Deploige. “Leg Nederlandse en Vlaamse dubbing naast elkaar en je hoort totaal iets anders. Wij gaan verder in interpretatie en hebben onze eigen humor. De herkenbaarheid maakt het net zo leuk om naar te kijken. Dat mag niet verdwijnen.”",2023-08-02T03:00:03+0200,NL
0,https://www.demorgen.be/nieuws/in-de-borinage-transformeerde-de-predikant-van-gogh-in-een-kunstenaar~b65c324b/,In de Borinage transformeerde de predikant Van Gogh in een kunstenaar,"In de Henegouwse Borinage maakte Vincent van Gogh zijn eerste tekeningen. Anderhalve eeuw na zijn dood is de kunstenaar er niet vergeten. ‘Deze plek heeft veel indruk op hem gemaakt.’Als we de ruïne van de vroegere mijnsite van Marcasse in Wasmes betreden, weerklinkt een enthousiast ‘Bella ciao’ in dixielandversie. Het opzwepende strijdlied van de Italiaanse partizanen uit de Tweede Wereldoorlog doet iets met de toeschouwers, alsof de linkse hymne opnieuw het heilige vuur door het lijf van de familieleden van vroegere mijnwerkers, vaak van Italiaanse afkomst, jaagt.Toch klinkt dit lied van het verzet anachronistisch op een dag dat Vincent van Gogh centraal staat, de man die tussen december 1878 en augustus 1880 op verschillende plaatsen in de Borinage woonde. Van Gogh streek hier neer als straatarme lekenprediker en vertrok als straatarme would-bekunstenaar. Hier maakte hij zijn eerste, nog voorzichtige tekeningen, nabootsingen eigenlijk, terwijl hij predikant van de mijnwerkers was. Hij ging letterlijk diep voor hen, tot zevenhonderd meter onder de grond.Het laatste weekend van juli wordt in Wasmes de op 29 juli 1890 gestorven schilder herdacht. Bij leven verdiende die geen cent aan zijn kunst, bijna anderhalve eeuw later gaan Van Goghs werken vlotjes boven de 100 miljoen euro.“Deze plek heeft veel indruk op hem gemaakt”, weet Filip Depuydt, een Vlaming die in de Borinage woont en die dit evenement organiseert. “Dat weten we uit de brieven die hij hierover schreef aan zijn broer Theo. Jaren na zijn vertrek kondigde hij aan dat hij zou terugkeren om de mijn te komen schilderen. Jammer genoeg is dat er niet meer van gekomen. Misschien kunnen hedendaagse kunstenaars die taak wel op zich nemen. Er kan nog zoveel gebeuren op deze site. Niet zo lang geleden werden hier opnames gemaakt voor de tv-serie Arcadia. Van de Borinage wordt gezegd dat het een achtergesteld gebied is, hoog tijd om het imago weer op te krikken.”Een kleine kilometer van de terril van Marcasse staat het huis waar Van Gogh een half jaar woonde tussen februari en augustus 1879. Decennialang stond het te verkommeren, maar toen Bergen zich in 2015 culturele hoofdstad van Europa mocht noemen, werd het alsnog gerestaureerd. In een van de kamers stelt de lokale kunstenares Elisabeth Breton haar werk tentoon, onder meer kleine plooiboekjes met zelfportretten van Van Gogh. “Dit is een terugkeer naar mijn jeugd”, zegt ze. “Ik ben hier opgegroeid, op een steenworp van het huis waar hij heeft gewoond. Voor mij is hij altijd heel aanwezig geweest.”In de tuin is artist in residence Walter Michael DeForest in de weer met spuitbussen, terwijl er luide hiphop uit zijn gettoblaster spuit. Met zijn strooien hoed en rosse baard lijkt de Amerikaan wat op de Van Gogh die we kennen van diens zelfportretten. DeForest maakte voor het eerst kennis met de Nederlandse schilder – wiens naam hij uitspreekt als ‘Vango’ – via een syllabus op een acteursschool in New York. “Vooraan in dat boek stond een gedicht van Van Gogh. ‘Normaal zijn is als een geplaveide weg: het loopt comfortabel, maar er groeien geen bloemen.’ Ik leidde daaruit af dat ik mijn eigen weg moest gaan en zelf mijn waarheid zoeken.”DeForest ontwikkelde een eigen stijl, maar in zijn avondvullende show Van Gogh Find Yourself staat de grootmeester centraal. “Ik treed overal ter wereld op. Vijfsterrenrecensies. Meestal zie je dan in het begin van de avond mensen op de eerste rij zitten die alles over Van Gogh hebben gelezen en denken alles over hem te weten, maar als ze dan horen vertellen over de mens Van Gogh vallen hun kaken tot op de grond. We leven in een inhumane wereld, via Van Gogh leggen we opnieuw contact met de mensheid.”DeForest vertelt met een typisch Amerikaanse openheid over zijn eigen depressies en worstelingen met het leven; ook dat linkt hem aan de getormenteerde Nederlander. We wuiven hem uit wanneer hij met zijn zonnebloemenfiets naar de voormalige mijn rijdt. Daar worden bij valavond 133 kaarsen opgesteld, evenveel als dat er jaren verstreken zijn sinds de dood van Van Gogh. Helaas zorgt het stevige wolkendek er daarna voor dat de symbolische sterrennacht niet tot zijn recht komt.",2023-08-02T03:00:03+0200,NL
0,https://www.demorgen.be/nieuws/ze-zitten-bij-tomorrowland-zelf-een-beetje-in-een-hallucinatie~b4e6f738/,‘Ze zitten bij Tomorrowland zelf een beetje in een hallucinatie’,"Serena Williams onthult in stijl haar tweede zwangerschap. Youtuber Acid vertelt volgens Tomorrowland niet het hele verhaal.Serena Willliams, voormalig tennisser“Ik ben een beetje nerveus, want als het een jongen wordt heb ik geen noodplan”, grapt gewezen tennisser Serena Williams (41) voor de ‘gender reveal party’ van haar tweede kind. Dat bleek uiteindelijk niet nodig te zijn. Op een video die ze deelde, werd duidelijk hoe in geheel Amerikaanse stijl onthuld werd dat ze een tweede dochter mag verwelkomen met haar man Alexis Ohanian (40). In 2017 werd ze al moeder van Olympia. Toen Serena vorig jaar haar racket aan de haak hing, zei ze al meer tijd door te willen brengen haar familie.Acid, YoutuberNa zijn omstreden Reuzegom-video staat youtuber Acid alweer in de belangstelling. In een nieuwe video toont hij hoe hij zonder ticket binnensluipt op Tomorrowland, maar dat is niet het hele verhaal. Volgens Tomorrowland zou Acid beland zijn in een schermutseling met een securityagent, die nu een tijd werkonbekwaam is. Acids advocaat Walter Van Steenbrugge ontkent die beschuldigingen met klem. “Er was zelfs geen sprake van fysiek contact, dus hij heeft zich ook niet moeten verzetten. Ze zitten bij Tomorrowland zelf een beetje in een hallucinatie.”",2023-08-02T03:00:03+0200,NL
0,https://www.demorgen.be/beter-leven/wanneer-kunst-botst-op-harde-limieten-van-het-russische-regime~b43c6b0a/,Wanneer kunst botst op harde limieten van het Russische regime,"Voor het regime in Rusland is ze een buitenlandse agent, voor het Westen een activistische kunstenares. Al gruwelt Victoria Lomasko van die omschrijving. Samen met vijf andere vrouwelijke tekenaars maakt de Russische deel uit van een expo in het Brusselse Stripmuseum en van een Canvas-documentaire.Met een koffer en Dwarf, haar kat, ontvluchtte Victoria Lomasko (44) vorig jaar in maart haar thuisland. Voor de Russische overheid leek het alsof ze een buitenlandse reis maakte, maar zij wist beter: dit was een vlucht.Redenen te over. Sinds ze in 2012 meeliep in een protestmars en er als kunstenaar optekende hoe mensen zich voelden, sprak ze zich steeds duidelijker uit over het regime. “Dat jaar zette de politie er een brutale provocatie in en namen ook de aanvallen op politieke tegenstanders toe.”“Zelfs ten tijde van de pandemie leefde ik met permanente angst. De grens was gesloten, en zonder westerse vaccins konden we sowieso niet naar westerse landen reizen. Tegelijk vaardigde het regime steeds vaker nieuwe wetten uit en werden burgers frequenter gearresteerd. Ik zag levens vernietigd worden. Er ging geen dag voorbij of ik stelde mezelf de vraag: ‘Wanneer ben ik aan de beurt?’”Met de hulp van het Brusselse productiehuis Clin d’Oeil Films stippelde ze haar reis uit via Kirgistan, Istanbul en Parijs om uiteindelijk in Brussel te arriveren. Daar zou Clin d’Oeil Films haar twee jaar volgen worden voor de zesdelige docu Draw for Change.Gewapend met inkt en potloden etaleert ze de kleine donkere kantjes van de maatschappij die Rusland voor de rest van de wereld graag verborgen houdt. Haar gesprekspartners zocht ze in alle lagen van de maatschappij. Van godvrezende oude vrouwen, jonge skinheads, sekswerkers, mensen in detentiekampen, vervolgde en/of bange lgbtq’ers tot stakende truckchauffeurs.Ze komt op dreef wanneer de termen ‘artist-activist’ en ‘graphic journalist’ vallen. “Ik volgde enkele cursussen journalistiek en dacht even dat ik een ‘graphic journalist’ was zoals Joe Sacco, maar heb te veel respect voor dat vak om me zo te omschrijven”, begint ze. Maar terwijl ze die omschrijving intussen leerde appreciëren, kan ze niet anders dan het “volledig oneens” te zijn met de term ‘artist-activist’.“Activist zijn betekent deel uitmaken van een gemeenschap, een soort subcultuur. Een kunstenaar moet echter volledig onafhankelijk zijn, niemand kan een kunstenaar ‘juiste’ en ‘progressieve’ ideeën opleggen. Weet je, toen de oorlog begon, heerste bij activisten het idee om of enkel te vertellen over Oekraïne, Poetins plannen of hoe we graag diens Rusland zouden zien ineenstuiken. Maar ik ben een kunstenaar die gewone mensen in moeilijke omstandigheden ziet overleven: armoede, discriminatie, oorlog, dictatuur, sancties, …”Op sociale media stond ze dan ook op gespannen voet met activisten die vonden dat ze haar werk niet meer kon tonen “omdat ik Russisch ben”. Ze blaast. “Die mensen zijn gek. Kunst staat altijd boven beleid, echte kunst is geen illustratie bij politiek nieuws uit de krant van vandaag. Als ik creëer, denk ik hoe het publiek het werk na vijf, tien, twintig, honderd jaar kan aanvoelen.”Het huidige Rusland omschrijft ze als een conflict van generaties. “Aan de ene kant zijn er de mensen die opgroeiden met het Sovjettrauma; compleet geïsoleerd, overtuigd dat de oorzaken van hun economische en persoonlijke omstandigheden te wijten zijn aan het Westen. Aan de andere kant leeft een kritische generatie die zich schaamt om de oorlog maar niet weet wat te doen.”Ze zegt ook dat voor de oorlog het grootste deel van de Russen nog apolitiek was. “Nu nog geloven velen dat alles er goed gaat, zelfs dat er een democratie heerst. Ook vrienden van me dachten dat ik van drama hield wanneer ik zei dat het te gevaarlijk werd voor me. Maar ik wist dan al: zet één stap richting politiek of sociaal leven en je wordt geslagen, gevangengezet of zelfs verkracht, gemarteld en vermoord. Of dat nu naar een bijeenkomst gaan is, of je je uitspreekt tegen autoriteiten, een lgtbq-festival organiseert of protesteert tegen de vernietiging van een park ten voordele van een bouwheer, ...”Mocht een visum uitblijven, dan wordt haar terugkeer naar Rusland elke dag riskanter. Ze erkent dat het Russische regime net iets minder interesse toont voor grafische artiesten “dan voor muzikanten en acteurs met een groot publiek.” Maar nu haar boeken steeds vaker vertaald worden, de interviews wereldwijd toenemen en de documentaire Draw for Change in april zijn internationale première beleefde, wordt het - dixit Lomasko - gevaarlijker. “Want in die docu spreek ik veel over Poetin en zijn regime.”En er is nog iets wat ze in Rusland niet zullen appreciëren, vertelt ze: haar imposante schilderij The changing of seasons op het Cartoonfestival in Knokke-Heist, een werk van drie bij zeven meter dat verwijst naar het bekend Russische monument The Motherland Calls. Dat eert de helden van de oorlog in Stalingrad, maar Lomasko goot een flinke anti-oorlogsaus over haar adaptatie ervan. “Ik weet dat op dit ogenblik iedereen die naar Rusland terugkeert, gecontroleerd wordt. Een klik op Google volstaat om dat schilderij of fragmenten uit Draw for Change te zien opdoemen. Hoe kan ik ooit terug?”Tot 27 augustus in het Stripmuseum. Info: stripmuseum.be. Draw for Change is dit najaar te zien op Canvas.",2023-08-02T03:00:03+0200,NL
0,https://www.demorgen.be/beter-leven/eindelijk-tijd-om-te-lezen-zo-geniet-je-er-nog-meer-van-tijdens-je-vakantie~b08805fd/,Eindelijk tijd om te lezen? Zo geniet je er nog meer van tijdens je vakantie,"Voor veel mensen is de zomervakantie een uitgelezen periode om weer eens een boek te verslinden. Hoe creëer je de juiste omstandigheden voor een plezierige leeservaring? ‘Durf een slecht boek weg te leggen.’“Nietzsche zei het al: een goede lezer leest tijdens zijn sterkste en vruchtbaarste momenten van de dag”, zegt filosoof Paul van Tongeren. Wacht dus niet met het oppakken van een boek tot de late uren, wanneer je eigenlijk al moe bent. Hoewel het per persoon verschilt wanneer dat vruchtbaarste moment is, valt er volgens Van Tongeren wat voor te zeggen om direct na het opstaan te beginnen. “Dan weet je zeker dat het ervan komt.”“Lezen is net als sporten. We weten dat het goed voor ons is, maar je moet eerst een soort grens over”, zegt Geert Buelens, dichter, essayist, columnist en hoogleraar moderne Nederlandse letterkunde aan de Universiteit Utrecht. “Je moet ruimte maken in je hoofd om te wennen aan het langzame tempo van lezen. Pas na het leveren van die inspanning komt de beloning.” Gun jezelf dat ‘wenmoment’ en verwacht niet binnen een paar minuten verslingerd te zijn aan het boek dat je openslaat.Beknibbel niet op het aantal boeken in je koffer, adviseert Van Tongeren. “Ga je twee weken weg, neem er dan vier mee.” Zorgt dat niet voor onrust? “Zo spoor je jezelf juist aan.” Thuis heeft de filosoof veel ongelezen boeken in de kast staan. “Mijn vroegere promotor Sam IJsseling vond altijd dat je genoeg nog niet gelezen boeken in huis moest hebben om er de rest van je leven mee door te kunnen brengen.”Ook tijdens de vakantie zijn er 27 manieren om afgeleid te raken. Door Netflix bijvoorbeeld. Elimineer de concurrentie. “Leg je telefoon in een andere ruimte als je leest. We verlangen allemaal naar een diepe vorm van concentratie tijdens het lezen, maar die komt niet vanzelf”, zegt Buelens. Lezen vergt meer inspanning dan het scrollen langs Instagram of het kijken van een serie én biedt minder instant bevrediging. “Lezen staat haaks op de wetten van de moderne aandachtseconomie. Daarom moet je zelf de juiste omstandigheden creëren.”Steek een dun boekje bij je als je vanaf je vakantieadres op stap gaat, tipt Van Tongeren. “Misschien wil de rest van de groep iets bekijken en blijf jij achter op een terras. Waarom dan niet even rustig lezen? Hetzelfde kun je doen in de pauze tijdens een wandeling of fietstocht.”Het is goed om een nieuw boek een eerlijke kans te geven, ook al grijpt het verhaal je niet meteen. Vooral als het boek je is aangeraden door iemand van wie je de smaak doorgaans vertrouwt. “Maar vijftig bladzijden is genoeg. Bij sommige boeken krijg ik na twee of drie pagina’s al een allergische reactie”, schrijft de Amerikaanse auteur Lionel Shriver in The Guardian. “Leestijd is kostbaar. Verspil het niet. Het lezen van slechte boeken of boeken die ongeschikt zijn voor een bepaalde fase in je leven, kan je leesplezier helemaal verpesten.”Je leest beter als je met iemand over het boek praat. Van Tongeren heeft zelf een boekenclub in Nijmegen waarin hij met vier collega’s boeken bespreekt voor een publiek in boekhandel Roelants. Voor de recentste editie las hij De Pool van Nobelprijswinnaar J.M. Coetzee. “Doordat ik aan mensen moet uitleggen wat het boek interessant maakt, dwing ik mezelf om grondig te lezen. Anders had ik die 150 bladzijden in één avond uitgelezen. Nu ontdekte ik hoe ongelofelijk rijk dit boek is.” Mooie bijvangst: prijs je het boek succesvol aan, dan wil je reisgenoot het boek na jou lezen. Dat scheelt weer gesjouw met bagage.“Ik kijk vaak of er een boek bestaat dat zich afspeelt op de plek waar ik naartoe ga op vakantie”, zegt Van Tongeren. Op reis naar Kreta las hij bijvoorbeeld Het eiland van Victoria Hislop, over de leprakolonie die nog geen honderd jaar geleden op een eiland in de buurt bestond. “De plek én het boek komen meer tot leven, ze versterken elkaar.”In de Franse Riviera wandelde hij over het steile bergpad bij het dorpje Èze, waar Nietzsche over schreef, met uitzicht over de baai. “Het is bijzonder om te voelen dat je op de plek aanwezig bent waar een boek of gedicht tot stand is gekomen. Om je heen zie je wat hij beschrijft. Je voelt wat hij heeft ervaren. Het lijkt op wat de Nederlandse cultuurhistoricus Johan Huizinga een ‘historische sensatie’ noemde: je hebt plotseling het gevoel contact te maken met het verleden.” Het is mooi als je reizen en lezen kunt samenbrengen.Lezen is een solitaire bezigheid, en dat is soms moeilijk te verkopen als je geacht wordt om ook een beetje gezellig te doen. Je zou je zomaar schuldig kunnen voelen als je je boek openslaat in gezelschap. “Lees elkaar voor”, adviseert Van Tongeren. “Waarom zou je niet een stukje van je boek delen als je samen op een mooie plek bent? Zo maak je van lezen iets sociaals.”",2023-08-02T03:00:02+0200,NL
0,https://www.demorgen.be/nieuws/schotland-blijft-dromen-van-onafhankelijkheid-maar-onze-politici-verpesten-het-steeds~b4a3fc84/,Schotland blijft dromen van onafhankelijkheid: ‘Maar onze politici verpesten het steeds’,"Het onafhankelijkheidskamp in Schotland beleefde het afgelopen jaar veel tegenslag, met onder meer het aftreden van SNP-leider Nicola Sturgeon. Toch is in de havenstad Arbroath, het bedevaartsoord van de beweging, de hoop nog niet helemáál vervlogen.Met lichte weemoed kijkt Steven Patrick Sim naar het beeldscherm van zijn mobiele telefoon waarop een foto van een schaatsende Nicola Sturgeon te zien is. Hij wijst op de sjaal met ruitjespatroon om de nek van de voormalige leider van Schotland. “Dat is de onafhankelijkheidssjaal die ik heb ontworpen en aan haar heb gegeven”, zegt de 54-jarige maker van tartan, Schotse ruitjes, terwijl hij zich tegoed doet aan een uit friet, vis en thee bestaande maaltijd (‘chippy tea’) in de haven van de stad Arbroath. “Haar vertrek was een schok. Onafhankelijkheid van Engeland is nog steeds mijn droom, maar ik ben niet meer zo bij de strijd betrokken helaas.”Het overhandigen van de sjaal aan de vrouw die jarenlang gezien werd als de Queen of Scots gebeurde enkele jaren geleden tijdens een bezoek aan de koninklijke stad aan de oostkust van Schotland. Arbroath is het bedevaartsoord van de Schotse onafhankelijkheidsbeweging. In de plaatselijke abdij werd op 6 april 1320 door Schotse edelen een brief aan de paus gestuurd met het verzoek om Robert the Bruce te erkennen als leider van een zelfstandig Schotland. Rome honoreerde de petitie en de Engelse koning en overheerser Edward I ‘keerde terug om zijn zonden te overdenken’, zoals het klinkt in The Flower of Scotland, het volkslied.Jarenlang leek Sturgeon haar landgenoten naar een nieuwe onafhankelijkheid te sturen, vastberaden om te breken met de unie tussen Schotland en Engeland die in 1707 was gesloten. Maar in het afgelopen jaar kreeg het onafhankelijkheidskamp de ene na de andere tegenslag te verduren. Met de val van Boris Johnson verloor de Schotse regering een ideale vijand, het Britse Hooggerechtshof hield een nieuw referendum tegen en Sturgeon stapte op als SNP-leider. Haar val werd compleet toen ze in juni gearresteerd werd in verband met mogelijke fraude in de partij. Ze staat niet onder verdenking, maar het onderzoek loopt nog.Sturgeon kwam onlangs weer in opspraak wegens de hoge reis- en hotelkosten die ze in haar laatste dagen als premier bleek te hebben gemaakt tijdens een afscheidstournee. In Caffe Barista in Arbroath, een koffiezaak waar erotische schilderijen van Jack Vettriano de muren versieren, deelt uitbater Jane haar teleurstelling. “Onafhankelijkheid is prima, maar onze politici verpesten het telkens weer. Sturgeon was geliefd, maar ook zij leek er voor zichzelf te zijn geweest. Ik heb geen idee hoe het nu verder moet.” Haar twintig jaar oude assistent zegt helemaal geen interesse te hebben in de politiek en de onafhankelijkheid.In een van de rokerijen waar de befaamde Arbroath Smokie – gerookte vis – wordt bereid, spreekt Martin Spink de hoop uit dat het laatste woord over onafhankelijkheid nu wel is gezegd. “Veertig jaar geleden was het allicht een goed idee, want toen hadden we een enorme olie- en gasvoorraad”, zegt de 54-jarige, terwijl hij oog houdt op de negentig schelvissen die boven het smeulende vuur van zijn oven hangen. “Maar er zijn wel grotere problemen in dit land. Dundee, hier verderop, is een drugshoofdstad geworden. Laat politici daar wat aan doen. De SNP kan nog geen bad laten vollopen, laat staan een land leiden. Maar dat kan ik misschien beter niet hardop zeggen.”Dat onafhankelijkheid een stille dood sterft, is volgens de vooraanstaande historicus Sir Tom Devine onwaarschijnlijk. “Er wordt een paradox zichtbaar. De SNP verkeert in een vrije val, maar de steun voor onafhankelijkheid blijft schommelen rond de 45 tot 47 procent. Vergeet niet dat dat percentage bij het begin van de campagne voor het referendum van 2014 rond de 30 lag.” Volgens de emeritus hoogleraar verklaart het waarom Londen per se geen volksraadpleging wil. ‘Het probleem voor het onafhankelijkheidskamp is dat er geen boegbeeld is en geen partij die het vertrouwen geniet om het volk op sleeptouw te nemen.’Daar komt bij dat de nieuwe leider Humza Yousaf niet het charisma bezit waarover zijn voorgangers Alex Salmond en Nicola Sturgeon beschikten. Laatstgenoemde werd zelfs gezien als een mengeling van Robert the Bruce en Margaret Thatcher. Yousaf presenteert zich als de erfgenaam van Sturgeon, maar ziet dat zijn verdeelde partij in peilingen terrein verliest aan Labour. In zijn woonplaats Dundee, een nationalistisch bolwerk nabij Arbroath, kon Yousaf onlangs tijdens een lauwe toespraak geen weg naar onafhankelijkheid aanwijzen. Het eendaagse congres vond plaats in een voor SNP-begrippen kleine hal, met plek voor enkele tientallen leden.Tijdens deze bijeenkomst zorgde gedelegeerde Serena Cowdy voor een rel door zich geringschattend (‘that place’) uit te laten over Engeland, het land waar ze 43 jaar geleden werd geboren. Sinds zeven jaar woont de voormalige actrice en journalist in Arbroath, waar ze namens de SNP in de provincieraad zit. Ze trouwde met Stuart Hosie, de vertegenwoordiger van Oost-Dundee in het Britse Lagerhuis. Bij de huwelijksceremonie verbonden ze elkaars handen met een koord, een Schotse traditie die bekendstaat als hand-fasting. Het geruite koord in kwestie was gemaakt door Steven Patrick Sim, de tartan artisan die ook Sturgeons sjaal ontwierp.“Laten we naar een kamertje gaan”, stelt de politicus voor bij het betreden van de Commercial Inn, een herberg in de haven. ‘Ik weet niet of de kroegbezoekers aan het begin van hun dag gesprekken over onafhankelijkheid willen aanhoren.” Gezeten onder zwart-witfoto’s van vissersboten, geeft ze toe dat het ‘een uitdagende tijd’ is voor de SNP, maar dat Yousaf, voor wie ze campagne had gevoerd, tijd verdient om zichzelf te profileren. “Er bestaat nog steeds genoeg animo voor onafhankelijkheid, om macht uit Londen weg te halen. Dat verlangen speelt niet alleen hier in Schotland, maar ook bij steden in het noorden van Engeland.“We hebben een eigen parlement, maar Londen kan die macht zo weer weghalen, zoals we eind vorig jaar hebben gezien. Onze bestuurlijke vrijheid is fragiel.” Daarmee doelt Cowdy op de discussie over een nieuwe transgenderwet, die ook invloed zou hebben op Engeland en om die reden door de regering-Sunak is tegengehouden. Het feit dat ze als Engelse de SNP vertegenwoordigt, is volgens haar een teken van de openheid van het progressieve Schotse nationalisme. “We willen graag goede buren zijn met de Engelsen, een volwassen relatie koesteren. Dat is belangrijk als in de toekomst de grens ter sprake komt.”Wanneer die toekomst is, vraagt Tracey Moore zich af. Met dochter Laurie en kleindochter Caoimhe staat de gepensioneerde politieagent in haar tuin met uitzicht op de Noordzee. “Ik heb geen tijd voor Sturgeon. Die wilde nooit echt onafhankelijkheid. Die wilde macht. Salmond, ja, die ging er wel voor indertijd.” Ze wil de onafhankelijkheidsvlag tonen die ze van tartanontwerper Sim heeft gekocht, maar kan hem zo snel niet vinden. In plaats daarvan declameert Moore met een brok in de keel de bekendste passage uit de Arbroath-verklaring: “Zolang er honderd van ons leven, zullen we onder geen enkele omstandigheid onder Engels bestuur staan.”Deze tekst hangt ook achter de bar van The Old Brewhouse, waar tartankunstenaar Sim vertelt dat onafhankelijkheid voor hem geen politieke maar een persoonlijke reis was. “Ik groeide op tussen Jehova’s Getuigen. Een parallelwereld. Politiek hoorde daar niet bij. Stemmen was tegen de regels van de gemeenschap. Voor de meeste nationalisten was onafhankelijkheid een manier om te ontkomen aan het Britse juk, voor mij was het een bevrijding van het juk van de jehova’s. Ik genoot van de optochten en de manifestaties, maar door de lockdown en Sturgeons val lijkt die energie te zijn verdwenen.”Net als wijlen zijn moeder werkte de Arbroathian vele jaren als schilder, maar een jaar of dertien geleden besloot hij tartan te gaan ontwerpen, met uiteenlopende thema’s, van whisky tot Noordzee-olie, van de maanlanding tot de verklaring van Arbroath. Faam verwierf hij met zijn ‘onafhankelijkheidstartan’, die belandde op kilts, vlaggen en stropdassen. Hij werd de kleermaker van de nationalisten. Recentelijk heeft hij het plan opgevat om te werken aan een eenhoorntartan, het rusteloze, geketende ‘Schotse’ fabeldier dat samen met de Engelse leeuw op het wapen van het Verenigd Koninkrijk staat, maar verlangt naar de vrijheid.“Wat bleek!?”, zegt Sim met verontwaardiging. “Ik mocht de term ‘unicorn’ niet gebruiken omdat het patent bij koning Charles ligt. Nu gebruik ik de Latijnse naam, maar het leerde me dat de strijd niet voorbij is.”",2023-08-02T03:00:02+0200,NL
0,https://www.demorgen.be/beter-leven/vrijwilliger-eddy-timmermans-ik-hoef-niet-op-reis-de-wereld-zit-al-naast-mij-in-de-auto~b53d675c/,"Vrijwilliger Eddy Timmermans: ‘Ik hoef niet op reis, de wereld zit al naast mij in de auto’","Eddy Timmermans (63) is vrijwillig begeleider bij de rijexamens van nieuwkomers en adopteerde vorig jaar de Afghaanse vluchteling Wahid. ‘Als ik mensen kan inspireren, heb ik toch een beetje impact gehad.’Voor Eddy Timmermans begint alles bij hallo. “Mensen vragen mij wel eens hoe het komt dat ik zo makkelijk contact leg met iedereen, ook met mensen met wie ik op het eerste gezicht weinig gemeen heb. Ik zeg altijd: begin al eens met goeiedag te zeggen, en misschien krijg je wel een goeiedag terug. De angst voor ‘het vreemde’ is diepmenselijk, maar dat wil niet zeggen dat we daar niet tegen kunnen ingaan. Een begroeting opent veel deuren.”“De burgemeester van zijn straat”, zo wordt de gepensioneerde allemansvriend wel eens genoemd in Heverlee. Wanneer hij de krant gaat halen, is hij soms anderhalf uur weg van huis, omdat hij met zoveel mensen een praatje maakt. “Ik woon in een buurt met een hele sterke sociale cohesie – en ik ben daar slechts een radertje in. Over het algemeen weten we hier heel goed wat we aan elkaar hebben, bij wie we kunnen aankloppen.”Tijdens zomeravonden verplaatsen de warme woonkamers van Timmermans’ wijk zich wel eens naar de stoep, en zo ontmoette hij Wahid, die kwam langsgefietst en om een sigaret vroeg. De jongeman bleef hangen voor een praatje en had duidelijk nood aan sociaal contact – hij was als niet-begeleide minderjarige uit Afghanistan in ons land gekomen en kende er nog niemand. Het onthaal zorgde ervoor dat hij steeds vaker langskwam, en op een regenachtige dag nodigde Timmermans hem binnen uit. “We hebben samen gegeten en naar het journaal en Thuis gekeken. Dat is een gewoonte geworden, en na een tijdje is hij bij mij ingetrokken – ik had nog een kamer over en hij had problemen met de verwarming in zijn studio.”Timmermans begon tijdens deze periode na te denken hoe hij structureel meer voor Wahid kon betekenen dan louter een opvangplek. Het ging hem immers niet om onderdak of gezelschap – Wahid woont ondertussen alleen – maar over iemand een duwtje in de rug te kunnen geven. In 2018 werd de adoptieaanvraag ingediend, een procedure die door corona vertraagd werd en pas begin dit jaar werd afgerond. “Ik heb nooit een gezin gehad, en plots ben ik vader van een twintiger”, lacht Timmermans.Hoewel de officiële documenten nog ontbraken, vervulde Timmermans zijn vaderlijke rol met verve en leerde hij de jongeman rijden. Toen het Afghaanse gezin dat een woning van Timmermans huurde dat hoorde, vroegen ze hem prompt of hij ook hun zoon kon leren rijden.“En waarom niet hè, ik heb een auto en ik heb tijd. Het is voor mij een kleine moeite die voor hen wel behoorlijk wat verschil kan uitmaken. Een rijbewijs geeft je nog altijd betere kansen op de arbeidsmarkt. Vervolgens ben ik aan organisaties als Buren Zonder Grenzen en De Nomade (die zich inzetten voor vluchtelingen, KS) mijn diensten gaan aanbieden om als vrijwilliger nieuwkomers te begeleiden naar een rijbewijs. Mijn agenda raakte al snel goed gevuld!”Timmermans en zijn trouwe Suzuki Swift begeleidden vorige week hun 31ste examen van 2023, in totaal staat de teller al op meer dan zeventig examens.“Die ritjes zijn voor mij ook heel erg waardevol. Ik zeg altijd dat ik niet op reis hoef, omdat de wereld al naast mij in de auto zit. Want zelfs als mensen al kunnen rijden spreek ik een paar oefenmomenten af voor het eigenlijke examen, om te zien of hun kennis van de wegcode overeenkomt met de Belgische. Op zulke momenten voer je gesprekken om de zenuwen wat te bedaren. Zo heb ik mensen uit Syrië, Nepal, Eritrea, Pakistan en nog tientallen andere landen ontmoet en met de meesten onderhoud ik vandaag nog steeds een goed contact.“Tijdens die uren in de wagen leer ik telkens veel bij; over hun thuisland, over het leven, maar ook over de mensheid. Uiteindelijk willen we allemaal hetzelfde: veilig zijn, een dak boven ons hoofd, eten op tafel en een toekomst voor onze kinderen. Waar je ook vandaan komt. Dat is wat ons verbindt. Ik kom dan ook met iedereen die in mijn auto stapt overeen – ongeacht leeftijd, nationaliteit of religie.”Dit soort inzichten deelt Timmermans ook op sociale media, waar hij heel wat bijval en interviewaanvragen oogst. “Ik doe het niet voor de schouderklopjes. Maar na het eerste krantenartikel kreeg ik veel berichten, onder meer van mensen die vroegen hoe ik begonnen was met rijbegeleiding te geven, omdat dat iets is wat zij ook wel zouden kunnen. Ik ben ervan overtuigd dat heel veel mensen goed willen doen voor de ander, maar soms gewoon niet weten waar te beginnen. Omdat ze denken dat ze er de tijd of de middelen niet voor hebben, terwijl er soms niet zo veel nodig is. Wanneer ik door mijn verhaal mensen kan inspireren, heb ik toch een beetje impact gehad.”Hoewel de media-aandacht hem onverschillig laat, stemt hij daarom toch af en toe in met zo’n interviewaanvraag – zoals nu, tijdens een wandeling op het kerkhof van Leuven. “De rustigste tuin die er is. Ik kom er niet om iemand te bezoeken, al houd ik wel altijd stil aan een bepaald graf van een vrouw. Ik heb haar nooit gekend, maar het opschrift in de steen draag ik met me mee. ‘Ik heb een steen verlegd’. Dat is voor mij de essentie. Proberen een steen te verleggen. Ik hoop dat ze dat op het einde van mijn leven ook over mij zullen kunnen zeggen.”Volgende week: Geertrui Vandelanotte, vzw Lus",2023-08-02T03:00:02+0200,NL
0,https://www.demorgen.be/snelnieuws/west-afrikaanse-legerleiders-vergaderen-over-niger-ook-italie-begint-evacuaties~b3472cdd/,"West-Afrikaanse legerleiders vergaderen over Niger, ook Italië begint evacuaties","De stafchefs van het leger van de landen van de Economische Gemeenschap van West-Afrikaanse Staten (Ecowas) vergaderen van woensdag tot vrijdag over de staatsgreep in Niger. Dat maakte Ecowas dinsdagavond bekend.De staatshoofden en regeringsleiders van de Ecowas-landen kwamen zondag al bijeen in de Nigeriaanse hoofdstad Abuja. Ze veroordeelden de militaire staatsgreep en gaven de coupplegers in Niger een week de tijd om de grondwettelijke orde te herstellen en de afgezette president Mohamed Bazoum te herstellen. De West-Afrikaanse statengemeenschap sloot daarbij niet uit geweld te gebruiken.Bronnen binnen Ecowas en het Nigerese leger zeiden aan persbureau AFP dat een delegatie van Ecowas woensdag een bezoek zal brengen aan Niger. De delegatie zou geleid worden door de voormalige Nigeriaanse president Abdulsalami Abubakar.Intussen is ook Italië gestart met evacuaties uit het Afrikaanse land. Een speciale vlucht vertrok eerder vandaag uit de Nigerese hoofdstad Niamey, zo maakte de Italiaanse minister van Buitenlandse Zaken Antonio Tajani in de nacht op woensdag bekend op Twitter.Het vliegtuig zou volgens Tajani in de vroege ochtend landen in Rome. Aan boord zijn zowel Italiaanse als buitenlandse burgers, zei hij. Volgens de minister zouden bijna 100 Italianen in Niger verblijven.In Niger werd de democratisch verkozen president Mohamed Bazoum werd vorige week woensdag van de macht verdreven. Generaal Abdourahamane Tchiani riep zichzelf uit tot nieuwe leider.",2023-08-02T02:17:00+0200,NL
0,https://www.demorgen.be/politiek/ex-president-donald-trump-vervolgd-voor-aandeel-in-bestorming-capitool-ongeevenaarde-aanslag-op-zetel-van-amerikaanse-democratie~b15fdd52/,Ex-president Donald Trump vervolgd voor aandeel in bestorming Capitool: ‘Ongeëvenaarde aanslag op zetel van Amerikaanse democratie’,"Donald Trump wordt vervolgd voor zijn aandeel in de Capitoolbestorming van 6 januari 2021. Donderdag moet hij voorkomen in Washington D.C. Dit is alweer de derde strafzaak tegen de oud-president, en veruit de ernstigste.Zelfs in uitzonderlijke, historische gebeurtenissen sluipt routine. Voor de derde keer in vier maanden tijd heeft oud-president Donald Trump vervolging tegen zich horen afkondigen. Deze laatste strafzaak draait om zijn poging om na de presidentsverkiezingen van 2020 aan de macht te blijven. Het schouwspel voelt voor Amerikanen inmiddels ronduit vertrouwd.Net als twee keer eerder kondigde Trump zelf voortijdig aan dat zijn vervolging nabij was. Republikeinen spreken opnieuw bij voorbaat hun steun voor hem uit, zonder aanklacht of bewijs af te wachten. En wéér betoont Trump zich een grootmeester in het publicitair uitbuiten van zijn eigen strafrechtelijke sores — hoe ernstig die deze keer ook mogen zijn.Deze nieuwe zaak is met afstand de zwaarste die loopt tegen de oud-president. In tegenstelling tot Trumps eerdere vervolging voor het afkopen van een pornoster met wie hij een affaire zou hebben gehad (strafzaak één), of het verbergen van vertrouwelijke documenten die hij na zijn presidentschap had moeten overdragen (zaak twee), draagt deze kwestie voor vrijwel alle Amerikanen gewicht. De datum van 6 januari 2021 staat in het collectieve geheugen gegrift.“De aanval op het Capitool van onze natie was een ongeëvenaarde aanslag op de zetel van de Amerikaanse democratie”, zei speciaal aanklager Jack Smith dinsdag tijdens een korte persconferentie in Washington D.C. “Gevoed door leugens (...) van de verdachte, gericht op het verstoren van een grondslag van de Amerikaanse overheid.”Na de presidentsverkiezingen van 2020 weigerde Trump zijn verlies te erkennen van Democratische uitdager Joe Biden. Trump begon leugens over stemfraude te verspreiden, spande vruchteloze rechtszaken aan en bekokstoofde, samen met zijn adviseurs, strategieën om Bidens beëdiging te verhinderen. Op 6 januari 2021 kwam dat alles tot een kookpunt. Ruim tweeduizend van zijn aanhangers drongen met geweld het Amerikaanse Congres binnen. Justitie houdt de toenmalig president als aanstichter verantwoordelijk.“Waarom deden ze dit 2,5 jaar geleden niet?” reageerde Trump op sociale media. “Omdat ze dit middenin mijn campagne wilden doen!” Trump, die zich opnieuw heeft gekandideerd voor het presidentschap, doet zijn vervolging af als ‘verkiezingsbeïnvloeding’.De hoeveelheid bewijs waarover Justitie beschikt, is ontzagwekkend. Zo heeft de parlementaire commissie die de Capitoolbestorming onderzocht, en justitie vorig jaar adviseerde om te vervolgen, een hoop voorwerk gedaan. Het team van aanklager Smith verzamelde vervolgens aanvullende getuigenissen van tientallen van Trumps voormalige vertrouwelingen, onder wie zijn vicepresident Mike Pence, Witte Huis-jurist Pat Cipollone en stafchef Mark Meadows.De aanklacht, die 45 pagina’s telt, maakt melding van nog zes betrokkenen. Hun namen zijn echter niet geopenbaard, noch worden zij op dit moment vervolgd. Volgens speciaal aanklager Jack Smith loopt dat onderzoek nog. Rudy Giuliani, voormalig burgemeester van New York en juridisch adviseur van Trump, zou één van de verdachten zijn, meldde diens advocaat.Donald Trump wordt een viertal strafbare feiten ten laste gelegd: samenzwering om de Verenigde Staten op te lichten, het belemmeren van een officiële procedure, evenals een poging daartoe, en samenzwering tot het schenden van burgerrechten.De eerste tenlastelegging werd door velen voorspeld. Trump heeft met advocaten, politici en medestanders “samengespannen om de legitieme verkiezingsuitslag van 2020 ongedaan te maken”, leest de aanklacht, “met bewust onware beweringen van verkiezingsfraude”. Een veroordeling op dit punt alleen zou al vijf jaar gevangenisstraf met zich mee kunnen dragen.De volgende verdenking is zwaarder. ‘Belemmering van een officiële procedure’ doelt specifiek op de dag van 6 januari 2021. Toen kwam het Amerikaanse Congres bijeen om de verkiezingswinst van Joe Biden te bekrachtigen met een speciale procedure. Een hoofdrol was daarbij weggelegd voor vicepresident Mike Pence. Trump verzocht hem om die procedure te dwarsbomen. Pence weigerde – waarop Trump in een speech zijn achterban, van wie velen gewapend, opdroeg om richting het Capitool te marcheren. “Verhang Mike Pence!” scandeerde de massa.Trump wordt zowel verdacht van het belemmeren van deze procedure, een poging daartoe én samenzwering met anderen om dat te doen. Zou de oud-president schuldig worden bevonden, dan kan hem maximaal twintig jaar cel boven het hoofd hangen.Honderden bestormers werden eerder al veroordeeld voor eenzelfde soort feit, met variërende straffen. Hoewel Trump die dag niet zelf in het Capitool aanwezig was, vormt dat voor justitie niet noodzakelijkerwijs een belemmering. Zij moeten zien te bewijzen dat Trumps achterban handelde onder zijn auspiciën. Zo werd eerder met succes Enrique Tarrio vervolgd, een kopstuk van de extreem-rechtse militie Proud Boys.Het is de laatste tenlastelegging die meer verbazing wekte onder juristen: samenzwering tot het schenden van burgerrechten. Dit feit voert terug op een oude wet, van vlak na de Amerikaanse Burgeroorlog (1861-1865), bedoeld om het stemrecht te beschermen van zwarte Amerikanen die net uit de slavernij waren ontzet. Hiermee werden onder andere leden van de Ku Klux Klan vervolgd, die met geweld probeerden te verhinderen dat zij zouden stemmen.Deze eeuw is de wet vooral gebruikt om gevallen van verkiezingsfraude te vervolgen, en dat is wat justitie ook in Trumps geval beoogt: met zijn poging om de verkiezingsuitslag naar zijn hand te zetten zou Trump, zo leest de aanklacht, de burgerrechten van Amerikaanse kiezers hebben geschonden: ‘Namelijk het recht om te stemmen, en om die stem geteld te zien.’Een andere, veel voorspelde verdenking blijft vooralsnog uit: aanzetten tot een opstand. Tientallen Capitoolbestormers werden daarvoor eerder wel veroordeeld. Een mogelijke overweging van Justitie kan zijn dat iemand met een dergelijke veroordeling op zijn naam, zich bij wet nooit meer verkiesbaar mag stellen. Dat zou koren op de molen zijn van degene die deze zaak afdoen als politiek gemotiveerd, niet in de laatste plaats Trump zelf.Trumps campagneteam bracht na onthulling van de aanklacht een furieuze verklaring naar buiten. Daarin wordt de jongste strafzaak tegen de oud-president vergeleken met “nazi-Duitsland in de jaren 30, de voormalige Sovjet-Unie en andere autoritaire, dictatoriale regime|’",2023-08-02T01:59:00+0200,NL
0,https://www.demorgen.be/snelnieuws/achtergronddansers-klagen-zangeres-lizzo-aan-wegens-wangedrag~bfa63186/,Achtergronddansers klagen zangeres Lizzo aan wegens wangedrag,"Drie achtergronddansers die vroeger deel uitmaakten van het team van zangeres Lizzo klagen haar aan voor seksueel wangedrag en het creëren van een vijandige werkomgeving. Dat meldt NBC News.Zij stellen dat de zangeres een van hen dwong om een naakte performer in de nachtclub Bananenbar in Amsterdam aan te raken. Ook zou Lizzo de dansers hebben onderworpen aan een “ondraaglijke” auditie nadat ze een van hen onterecht had beschuldigd van drinken tijdens het werk.Ook stellen zij in de aanklacht die er nu ligt dat Lizzo opmerkingen zou hebben gemaakt over een van de vrouwelijke dansers die zwaarder zou zijn geworden. Uiteindelijk werd deze danser ontslagen. Lizzo staat bekend om het feit dat zij zich hard maakt voor ‘body positivity’.In de aanklacht wordt ook Shirlene Quigley, de captain van het dansteam van de zangeres ervan beschuldigd dat die gelovige dansers zou hebben willen bekeren. Ook zou de captain hatelijke opmerkingen hebben gemaakt over dansers die seks voor het huwelijk hadden gehad.De aanklachten zijn ingediend bij de rechtbank van Los Angeles. Lizzo, Quigley en hun managers hebben nog niet op de aantijgingen gereageerd.Het personeel van de Bananenbar herinnert zich het bezoek van Lizzo en haar crew eind februari als “een bijzonder gezellige avond waarop niets vreemds is gebeurd”. “Er viel geen onvertogen woord”, zegt directeur Cor van Dijk. “En er was geen moment waarop onze personeelsleden het gevoel hadden dat een van de gasten zich ongemakkelijk voelde.”Van Dijk legt uit dat de erotische dansers en personeelsleden getraind zijn op dat soort signalen. “Iedereen weet precies wat er moet gebeuren als een onaangename situatie dreigt of als iemand zich ongemakkelijk lijkt te voelen”, legt hij uit. “En daar was op die avond geen moment sprake van. Het was juist een bijzonder ongedwongen sfeer.”Het bezoek vond plaats na het optreden van Lizzo in de Ziggo Dome in Amsterdam op 23 februari 2023.",2023-08-01T21:31:04+0200,NL
0,https://www.demorgen.be/snelnieuws/eerste-franse-evacuatievlucht-uit-niger-vertrokken-mogelijk-ook-belgen-aan-boord~b452f73a/,"Eerste Franse evacuatievlucht uit Niger vertrokken, mogelijk ook Belgen aan boord","Verschillende Belgische onderdanen en ‘belanghebbenden’ die hebben aangegeven dat ze Niger willen verlaten, zullen met Franse vliegtuigen worden geëvacueerd. Dat laat Buitenlandse Zaken dinsdag weten. Het eerste vliegtuig met vooral Franse maar ook andere Europese evacués is ondertussen vertrokken.Aan boord van de Airbus 330 zijn 262 personen, onder wie een tiental baby’s, aldus het Franse ministerie van Buitenlandse Zaken. Het toestel wordt kort na middernacht in Parijs verwacht nadat het vanavond op de internationale luchthaven Diori Hamadi in de hoofdstad Niamey is vertrokken. Een tweede vlucht met meer buitenlanders vertrekt later dinsdagavond. Dan volgt er nog een derde vlucht. Zeshonderd Fransen en bijna vierhonderd andere Europeanen hadden aangegeven te willen vertrekken.Frankrijk wil “zeer snel en in een zeer beperkte tijdspanne” evacuaties uitvoeren omdat de veiligheidssituatie in de hoofdstad Niamey verslechtert. Zo werd de Franse ambassade aangevallen. De evacuatie wordt volgens Parijs uitgevoerd in samenwerking met het leger van Niger, dat onlangs de macht greep.Het is niet duidelijk of er al Belgen op de eerste vlucht zitten. Hoeveel Belgen er precies het land willen verlaten, kon Buitenlandse Zaken eerder op dinsdag niet meedelen. Het gaat zowel om mensen met de Belgische nationaliteit als “belanghebbenden”. Dat zijn mensen die een link hebben met ons land, via bijvoorbeeld familie. Het gaat om een “complexe operatie” en Buitenlandse Zaken zal pas meer details geven als die is afgelopen, klinkt het. “De veiligheid van de Belgen is onze prioriteit.”Eerder op de dag had Buitenlandse Zaken al laten weten dat het weet heeft van zowat 110 Belgen in Niger. Het gaat om negentig Belgen die zich hebben ingeschreven in het consulaire register van Niger en een twintigtal landgenoten die hun aanwezigheid in het land hebben gesignaleerd via de webapplicatie Travellers Online.Vorige week vond in Niger een staatsgreep plaats, waarbij de democratisch verkozen president Mohamed Bazoum van de macht werd verdreven. Generaal Abdourahamane Tchiani riep zichzelf uit tot de nieuwe sterke man. Sindsdien heerst er onrust in het land. Vooral Frankrijk, voormalige koloniale macht en bondgenoot van Bazoum, is kop van jut bij de militairen die het regime verdreven.Behalve Frankrijk bekijkt onder meer ook Italië om landgenoten terug te halen die Niger willen verlaten. De Italiaanse regering liet dinsdag weten dat het een speciale vlucht wil inleggen om eigen burgers vanuit Niamey terug naar Italië te brengen. Het Italiaanse ministerie van Buitenlandse Zaken preciseerde evenwel dat het “niet gaat om een evacuatie”, maar “om een speciale vlucht voor degenen die het land willen verlaten”.De Italiaanse ambassade in Niamey blijft wel open en operationeel, onder meer met de bedoeling om een bijdrage te leveren aan de lopende bemiddelingsinspanningen, aldus het ministerie. Momenteel zouden er zich in de Nigerese hoofdstad zo’n negentig Italiaanse burgers bevinden, op een totaal van iets minder dan vijfhonderd over het hele land.Duitsland riep al zijn landgenoten in Niamey dinsdag op in te gaan op het aanbod van Frankrijk en de Duitse minister van Buitenlandse Zaken Annalena Baerbock bedankte haar Franse collega voor het feit dat Parijs bereid is om samen met de eigen burgers ook andere Europeanen terug te vliegen. In Niger zouden zich momenteel minder dan honderd Duitsers bevinden die niet voor de ambassade en niet voor het leger werken.Nederland kondigde dan weer aan het reisadvies voor het West-Afrikaanse land op rood te zetten. Het advies luidt om niet meer naar Niger te reizen, omdat het in het hele land gevaarlijk is. Nederlanders die in Niger zijn, worden opgeroepen om niet de straat op te gaan.",2023-08-01T21:20:00+0200,NL
0,https://www.demorgen.be/snelnieuws/europeanen-moeten-voortaan-expliciete-toestemming-geven-aan-meta-voor-gerichte-reclame~bb0cb58a/,Europeanen moeten voortaan expliciete toestemming geven aan Meta voor gerichte reclame,"Meta, het moederbedrijf van Facebook, Instagram en WhatsApp, gaat aan zijn gebruikers in de Europese Unie toestemming vragen vooraleer hun gegevens te delen. Het doel is om u gerichte advertenties op sociale media te kunnen tonen.De nieuwe richtlijn moet een antwoord bieden op “de reglementaire eisen die evolueren”, laat de internetgigant in een blogpost weten. In januari kreeg Meta nog twee zware boetes van in totaal 390 miljoen euro van de Ierse privacywaakhond vanwege de schending van de Europese GDPR-regels.De boete had te maken met de manier waarop het bedrijf klantengegevens gebruikte voor persoonlijke advertenties bij Facebook en Instagram. Meta kreeg drie maanden de tijd om zich in orde te stellen met de Europese regelgeving.Dat houdt onder meer in dat Meta specifieke toestemming moet vragen aan zijn Europese gebruikers om hen persoonlijke reclame te tonen. Vandaag geven alle gebruikers sowieso die toestemming als ze een profiel aanmaken op Facebook en Instagram.“Vandaag kondigen we onze intentie aan om onze juridische basis aan te passen voor personen in de EU, Zwitserland, Noorwegen, IJsland en Liechtenstein”, aldus Meta. Het bedrijf geeft nog aan dat er geen directe impact is op dienstverlening in de regio. “We zullen een constructieve dialoog blijven voeren met de regulatoren”, klinkt het.Europa is een belangrijke markt voor Meta. Eind 2022 telde het bedrijf ongeveer 300 miljoen actieve gebruikers in Europa, op een totaal van 2 miljard wereldwijd. De Europese gebruikers zijn goed voor een vijfde van de reclameomzet van het bedrijf.",2023-08-01T21:06:48+0200,NL
0,https://www.demorgen.be/beter-leven/nieuwe-trend-om-beter-te-slapen-kruip-eens-in-een-zak~b96e2583/,Nieuwe trend om beter te slapen: kruip eens in een zak,"Het ziet er wat vreemd uit, maar er zijn tevreden gebruikers: de compressiezakken voor volwassenen. Helemaal ingepakt zouden die een betere, meer rustige slaap ervaren. Zoals ingebakerde kindjes eigenlijk, maar dan met een baard of lange benen. Kan dat?Een slaapzak dus? Neen, dat is het eigenlijk niet, slaapzakken hebben een losser model. Zelf spreken de fabrikanten van een compressiezak of draagbaar deken, die zich als een kous rond het lichaam wurmt. Bij ons zijn ze te koop met merknamen als Sleep Pod of OzyBag, vanaf 55 euro. De ervaringen van kopers zijn gemengd: er zijn mensen met bijvoorbeeld ADHD of depressies die melden ‘eindelijk rust’ te hebben gevonden. Je hebt er ook die gewoonlijk met een verzwaringdsdeken slapen, maar die de dunnere compressiezak verkiezen in warme zomers. Omgekeerd zijn er kopers die niet enthousiast zijn: ze vinden het lastig om uit en aan te doen als ze naar wc moeten, zeggen ‘geen effect’ te ervaren of worden ongemakkelijk van ‘ingepakt’ te liggen.“Wat niet verbaast”, weet slaapcoach Kurt Hullenkremer. “Geen enkele oplossing werkt voor iederéén. Maar de beperkte bewegingsruimte die zulke zakken bieden, ervaren sommige mensen als prettig. Het voelt letterlijk geborgen en gekoesterd. Het is misschien een taboe, maar in onze maatschappij bestaat veel eenzaamheid. Niet elke mens heeft een partner om tegenaan te kruipen. Als een deken of een knuffel dan soelaas biedt, waarom niet? Voor jezelf zorgen betekent soms: het kind in jezelf terugvinden en erkennen.”Psychisch kan er dus een voordeel zijn, maar de sensatie van een deken kan ook echt op het lichaam werken, weet kinesist Laurens Habers. “Zeker bij mensen met een overactief zenuwstelsel. Ze ervaren angst, hyperactiviteit, een snelle hartslag en kortademigheid. Dat is natuurlijk niet bevorderlijk voor je slaap. Door een gelijkmatige hoeveelheid gewicht en druk over het lichaam te verdelen, wordt de vecht- of vluchtreactie onderdrukt. Er is minder gewoel en onrust van ledematen, men ontspant beter.”Het principe van compressiedekens is afgekeken van baby’s, die vaak ingebakerd worden voor een goede slaap. “Al is het ook bij kinderen geen universele oplossing”, zegt kinderslaapcoach Karen Claes. “Er zijn baby’s die graag in een cocon slapen, tenslotte zaten ze in de baarmoeder ook geborgen. Maar andere baby’s worden net onrustiger, omdat ze met hun handjes signalen willen geven zoals honger, of graag op een vuistje zuigen. Ik kan me inbeelden dat er ook volwassenen zijn die de handen liever vrij houden, al was het maar om eens aan de neus te kunnen krabben of met de handen opgevouwen onder het gezicht te slapen.”Kortom, wat de een behaaglijk vindt, vindt de ander benauwend. En dan is er nog de weinig sexy aanblik: een ‘schone slaper’ die als een donkere, ingebakerde rups in bed ligt.... Gaan hun partners zich op hun beurt niet in de zak gezet voelen? “Ach, wie slecht slaapt, zou alles proberen”, weet slaapcoach Kurt Hullenkremer. “Ik heb het zelf drie maanden meegemaakt, het kan de hel zijn. Zeker als je geen pillenslikker bent. Ik nam zelf amper een Dafalgan en wou dus niet meteen op slaapmiddelen overschakelen. Maar dan is het zoeken naar de oorzaak, jezelf weer léren slapen. De ene mens krijgt te weinig daglicht voor een goede slaap, de ander eet te veel suiker laat op de avond en wordt dus vroeg wakker, nog een ander is misschien geholpen bij een product als dit. Ik merk trouwens dat koppels het ideaal van ‘we moeten een leven lang samen liggen’ durven los te laten. In verschillende gradaties, weliswaar. De een wil gewoon een apart deken, de ander zelfs een eigen slaapzak. Een uitgerust mens is ook een veel prettiger mens. En dat betekent alleen maar winst voor je relatie.”",2023-08-02T03:00:00+0200,NL
0,https://www.demorgen.be/snelnieuws/frankrijk-schaft-gedrukt-kassaticket-af-in-strijd-tegen-papierverspilling-25-miljoen-gekapte-bomen-uitgespaard~b457275c/,Frankrijk schaft gedrukt kassaticket af in strijd tegen papierverspilling: 25 miljoen gekapte bomen uitgespaard,"In Frankrijk krijgt je niet automatisch meer een gedrukt kassaticket als je naar de winkel gaat. De maatregel is vanaf vandaag van kracht en moet papierverspilling tegengaan.Elk jaar worden in Frankrijk 30 miljard kassabonnetjes, bewijsjes van betalingen met kredietkaarten en vouchers afgedrukt. Alleen al de 12 miljard kassabonnetjes vertegenwoordigen 150.000 ton papier. Dat komt overeen met 25 miljoen gekapte bomen en 18 miljard liter verbruikt water.Veel Fransen gooien de papiertjes echter meteen weg, zeker als het gaat om een rekening van een klein bedrag. Bovendien zijn de stukjes papier vaak klein en moeilijk in te zamelen en te recyclen, aldus het Franse agentschap voor milieu- en energiebeheer (ADEME). Daarom wordt er nu een punt achter gezet.De beslissing werd dit jaar tot twee keer toe uitgesteld door de discussie over de inflatie in Frankrijk, maar vandaag was het dan toch zo ver.Er klinkt ook kritiek. De gedrukte kassatickets worden door velen immers gebruikt om het gezinsbudget onder controle te houden en de juistheid van rekeningen te controleren, zeggen consumentenverenigingen.Het gedrukte ticket verdwijnt echter niet volledig. Wie graag alsnog een gedrukt ticket wil, kan dat gewoon vragen. Maar dat moet voortaan dus wel expliciet gebeuren. Je kan ook altijd vragen om de rekening elektronisch op te sturen, bijvoorbeeld via mail of sms.In sommige gevallen blijft printen wel verplicht. Het gaat onder meer om rekeningen van restaurants en hotels. Ook als je een product koopt met een wettelijke garantie - zoals een smartphone - of een dienst van meer dan 25 euro - denk maar aan de kapper of de garage - blijft een geprint ticket een verplichting.",2023-08-01T20:20:03+0200,NL
0,https://www.demorgen.be/nieuws/wie-is-willem-hiele-de-cultchef-die-even-woest-is-als-de-zee~bbc38dcc/,"Wie is Willem Hiele, de cultchef die even woest is als de zee?","Op het bord probeert Willem Hiele grenzen te verleggen met smaken recht uit de zee en verhalen recht uit het hart. Op de werkvloer blijken er nu echter ook grenzen overschreden. Portret van een woeste chef.Eten bij Willem Hiele – chef én restaurant – geldt als een totaalbeleving. Dat was zo in 2013, toen hij aftrapte met intieme diners in het historische vissershuisje van zijn ouders in Koksijde. En dat blijft het, in de brutalistische villa in Oudenburg die hij sinds vorig jaar van topgastronomie voorziet. Makreel uit de rookoven die voor je neus ontveld wordt, in stukjes gebroken en recht in de hand van de gasten gelegd – en niet veel later in hun gapende mond. Dat soort dingen.In een decennium heeft Hiele (41) zich ontpopt van lokale kustvedette tot cultchef met internationale allure. Een Michelin-ster aan de muur helpt (zowel in Koksijde als in Oudenburg), net als een vermelding in de lijst van World’s Fifty Best, maar misschien nog het meest is er het charisma. Hiele deelt zijn karakter met de zee waaruit hij diepe smaken puurt: woest, altijd roerig.Willem Hiele komt uit een vissersfamilie, zijn grootoom was lange tijd schipper in IJslandse wateren. Grootmoeder pelde de geirnoazen (garnalen, MIM) blindelings in haar schoot, in de moestuin van vader leert hij als jonge snaak elke stengel groen in de mond steken – ook gras, Lucky Luke is een held. “Als ik door de weiden en polders ga wandelen, kom ik met groen speeksel terug”, stelt hij in Sabato over zijn interne smaakbibliotheek.Het (zelfgeschreven) narratief lijkt zo bijna dat van de autodidact. Tegelijk loopt Hiele een klassiek pad als zogenaamde Coxydien – een oud-student van hotelschool Ter Duinen – en klimt op van banketbakkershulpje tot sous-chef om uiteindelijk een eigen restaurant te starten.De manier waarop, die is niet klassiek. Hiele kan niet enkel koken, maar wil een verhaal kwijt. Zijn signatuurgerecht, een garnalenbisque, noemt hij “een kommetje vol ingekookte familiegeschiedenis”. Vissen worden ikejime gedood, een Japanse techniek die de vissen een snel einde gunt – en de gasten een smaak die niet bezoedeld is door stresshormonen.Hiele droomt in interviews luidop van een educatief schoolproject rond zijn restaurant of cocreatie met artiesten. Het rusteloze brein kan altijd op een aanwezig Moleskine-schriftje rekenen, een klankbord vindt hij bij goede vrienden zoals fotograaf Stephan Vanfleteren of rapper Zwangere Guy. Bij die laatste treft HUMO tijdens een interview in 2021 een kom soep van Willem Hiele, gebracht omdat de mens zich pips voelde.Die gulheid, durf en visie maken van Hiele een graag geziene mens. De burgemeesters van Oostende en Oudenburg vielen net niet over elkaars voeten om zijn nieuwe restaurant te claimen – de straat ligt op de grens, het restaurant aan de zijde van Oudenburg. Ook voor deze krant gold zijn eerste restaurant in Koksijde vijf zomers lang als een ideale setting om gesprekspartners tot op het bot te fileren, naar het voorbeeld van de chef.Toen kwamen er echter al duidelijke scheurtjes in het culinaire paradijs dat Hiele creëerde, in Koksijde nog met zijn ex-partner Shannah Zeebroek. Een driftbui omdat een tafel de avond zelf nog afzegt, het gekletter van potten en pannen, personeel dat (zonder veel schroom voor luistervinken) dreigt te vertrekken.Wanneer Hiele en Zeebroek het hoofdstuk Koksijde in deze krant definitief afsluiten, is er enige vorm van zelfreflectie bij Hiele: “We zijn altijd bezig over duurzaamheid, maar we passen het niet toe op onszelf.” Ook zei hij over zijn chronische ziekte, een agressieve vorm van ontstekingsreuma die vooral in rug, schouders, nek en polsen een kwelling kan zijn: “Je leert ermee leven, ik verbijt de pijn. Maar vaak heeft het invloed op mijn humeur.”Initieel leken dat de “medische redenen” die werden aangehaald om het pas geopende restaurant in Oudenburg tijdelijk te sluiten. Niet veel later raakte in de culinaire wereld al bekend dat niet alleen de tafelgasten van Willem Hiele sterretjes zagen, maar ook een zaalmedewerker. Nu het Brugse parket effectief vordert voor slagen en verwondingen, lijkt Hiele het voordeel van de twijfel bij veel collega’s kwijt.Enkele insiders stellen dat Hiele naast zijn schoenen is gaan lopen door de vele lofredes, sommigen verdenken hem zelfs van “een groeiend narcisme”. Van de totaalbeleving in zijn restaurant zou hij te veel een persoonsgebonden beleving hebben gemaakt. “Een restaurant naar jezelf noemen, past eigenlijk niet meer in de tijdsgeest. Dat hij dat een tweede keer doet, zegt al veel”, vertelt iemand.Imagoschade lijkt onvermijdelijk, al zal die voor een stuk afhangen van het juridische verdict. Hiele is in die zin sterk omringd. De vermogende vastgoedfamilie Vanmoerkerke, die het restaurant in Oudenburg mee realiseerde, zal de return on investment niet zomaar laten varen.",2023-08-01T20:05:30+0200,NL
0,https://www.demorgen.be/sport/onder-de-nieuwe-sheriffs-van-de-voetbalbond-gelden-andere-wetten-bij-de-nationale-jeugdploegen~bbee1e72/,Onder de nieuwe sheriffs van de voetbalbond gelden andere wetten bij de nationale jeugdploegen,"De top van de KBVB licht de werking van de nationale jeugdploegen door. De sleutelwoorden van een nieuw vierjarenplan: moderniseren en vooral presteren. Onder meer keeperstrainer Filip De Wilde en U19-coach Thierry Siquet moeten vertrekken.Jacky Mathijssen (60) werd eerder al ontslagen als bondscoach van de U21. Hij betaalde de rekening voor een mislukt EK. Ook bij de andere nationale jeugdploegen zullen er verschuivingen zijn. Volgens onze informatie kreeg bij de U19 hoofdtrainer Thierry Siquet (54) de boodschap dat hij en zijn assistent Jean-François Remy (58) moeten vertrekken.De halftijdse overeenkomst met Filip De Wilde, keeperstrainer van de U21 en U15, werd verbroken. De Wilde bevestigt zijn ontslag. “Het is jammer, want ik deed mijn job graag. We waren het niet helemaal eens over de invulling van mijn takenpakket en de verloning die daaraan vasthing.”De ontslagen kaderen in een bredere herpositionering van de Belgische voetbalbond. Na zes jaar Roberto Martínez als bondscoach, technisch directeur en de facto alleenbepaler van de sportieve structuur van de KBVB zijn er nieuwe sheriffs die de krijtlijnen van de jeugdwerking uittekenen: Frank Vercauteren als technisch directeur, zijn assistent Jelle Schelstraete en Luke Benstead, een data-analist die ook de ontwikkeling van trainers aanstuurt.Benstead voerde de voorbije weken uitgebreide gesprekken met de technische staf vanaf de U15. Insiders voelden in de gesprekken dat het management van de voetbalbond de bestaande structuur en vooral de ideeën wil opfrissen.De ontslagen van Mathijssen, Siquet en De Wilde kunnen in dat licht worden gezien. Mathijssen was sinds 2018 aan de slag bij de KBVB, Siquet sinds 2013 en De Wilde sinds 2012. Vercauteren en co. zijn op zoek naar dynamische profielen die mee zijn met de nieuwste tendensen in het voetbal. Niet toevallig het profiel van de huidige bondscoach van de Rode Duivels, Domenico Tedesco (37).Manu Leroy, interim-CEO van de bond, spreekt van een vierjarenplan dat geënt is op de ontwikkeling van jongeren en het gebruik van data. “Martínez legde de nadruk op de brede ontwikkeling van jeugdspelers. Uiteraard blijft dat een belangrijke taak. Maar we willen daar een nieuwe dimensie aan toevoegen: de resultaten, ook bij de jeugdelftallen. We willen uit onze comfortzone komen, niet enkel tevreden zijn om mee te doen aan een toernooi maar daar ook presteren. Als een belofte kan doorstromen naar de Rode Duivels met een U21 EK-finale op zijn palmares kan dat enkel een bonus zijn.”In dat opzicht denkt de bond aan een ex-international die het gewoon is om prijzen te winnen. Thomas Vermaelen, vorig jaar nog assistent bij de Rode Duivels, is in beeld om hoofdcoach van een jeugdelftal te worden. Deze maand zal de voetbalbond de belangrijkste knopen doorhakken.",2023-08-01T20:00:43+0200,NL
0,https://www.demorgen.be/snelnieuws/bezoekers-mogen-door-hevige-stortregen-niet-meer-met-auto-naar-duits-metalfestival-wacken~b4ad8b0a/,Bezoekers mogen door hevige stortregen niet meer met auto naar Duits metalfestival Wacken,"Bezoekers van Wacken Open Air, een van de grootste metalfestivals ter wereld, mogen de komende dagen niet meer met de auto naar het festivalterrein komen. In de Duitse staat Sleeswijk-Holstein is zoveel regen gevallen dat de toegangswegen volgens Duitse media niet meer begaanbaar zijn voor gemotoriseerde voertuigen.Door de aanhoudende regen zijn het festivalterrein in het noorden van Duitsland en de wegen ernaartoe volledig dichtgeslibd met modder. De maatregel zal aanhouden tot het einde van het festival op zaterdag. In de afgelopen 24 uur zou op het festivalterrein veertig liter neerslag zijn gevallen per vierkante meter. Naar verwachting volgt er nog meer regen en mogelijk een storm.Eerder deze week riep de organisatie metalfans al op om niet met de auto te komen, nu is deze manier van vervoer dus helemaal verboden. Bezoekers die onderweg zijn per auto, krijgen het verzoek om om te keren. Volgens een persmededeling op de website van het festival is het nu de bedoeling om alle voertuigen die al vastzitten in de buurt van het terrein, individueel per tractor naar parkeerplaatsen te slepen.Het is nog niet duidelijk wat er gebeurt met de tickets van bezoekers die nu niet op het terrein kunnen komen. Dit jaar werden 85.000 bezoekers verwacht op Wacken Open Air. Het Duitse festival is het grootste metalfestival ter wereld. Hoeveel festivalgangers al aanwezig zijn, is niet bekend. Informatie over de tickets, die bijna 300 euro kosten, volgt volgens de organisatoren zo snel mogelijk.Officieel begint het festival pas woensdag, maar de meeste mensen komen een dag eerder aan. De headliners zijn deze editie onder meer Iron Maiden en Megadeth. Het is niet de eerste keer dat het barre weer Wacken parten speelt. In 2019 werd de festivalweide van Wacken Open Air ontruimd vanwege hevige onweersbuien.",2023-08-01T19:28:24+0200,NL
0,https://www.demorgen.be/snelnieuws/gewapende-man-valt-zweeds-consulaat-in-turkse-stad-izmir-aan-lokale-medewerker-in-levensgevaar~bc943c7d/,"Gewapende man valt Zweeds consulaat in Turkse stad Izmir aan, lokale medewerker in levensgevaar","Een man met een pistool heeft dinsdag het Zweedse consulaat in de Turkse metropool Izmir aangevallen. Volgens Turkse media raakte een lokale medewerker ernstig gewond. De politie heeft een gewapende verdachte gearresteerd, die verstandelijk beperkt zou zijn.Lokale autoriteiten melden dat de man tegen 13 uur ‘s middags een vrouw aanviel op de boulevard voor het consulaat. Naar verluidt werkt de vrouw daar als secretaresse. Ze is in levensgevaar naar het ziekenhuis gebracht. De politie is een grootschalig onderzoek gestart.Het is nog niet duidelijk of de aanval verband houdt met de recente koranverbrandingen in Zweden. De burgemeester van Izmir schrijft in een verklaring dat de gearresteerde man, aangeduid bij zijn initialen Z.O., ‘verstandelijk beperkt’ is. Volgens niet geverifieerde berichten gaat het om een Syrische man wiens visumaanvraag door het consulaat is geweigerd.Een reeks koranverbrandingen in Zweden en Denemarken heeft voor flinke spanningen gezorgd met verschillende islamitische landen, waaronder Turkije. Voor veel moslims is het verbranden van het heilige boek een ernstige belediging. Afgelopen donderdag staken woedende betogers de Zweedse ambassade in de Iraakse hoofdstad Bagdad in brand.De Zweedse overheid maakt zich naar aanleiding van dergelijke incidenten zorgen over de nationale veiligheid. Volgens premier Ulf Kristersson kampt het land zelfs met “de lastigste veiligheidssituatie sinds de Tweede Wereldoorlog”. Dinsdag kondigde hij aan dat de grenscontroles worden aangescherpt.",2023-08-01T19:18:37+0200,NL
0,https://www.demorgen.be/nieuws/wie-zijn-geld-een-jaar-kan-missen-kan-de-staatsbon-overwegen-expert-over-de-banken-die-hun-spaarrentes-optrekken~b4c4e74a/,"‘Wie zijn geld een jaar kan missen, kan de staatsbon overwegen’: expert over de banken die hun spaarrentes optrekken","Is dit het moment om te veranderen van spaarboekje? Die vraag dringt zich op nadat de grootbanken hun spaarrentes optrokken. Veel hangt volgens professor financiële economie Hans Degryse (KU Leuven) af van hoelang u het geld kan missen.“Eerst en vooral is het goed om te weten dat de Belgische wetgeving banken verplicht om een onderscheid te maken tussen de basisrente en een getrouwheidspremie, die zoals de wet voorschrijft behoorlijk hoog moet zijn en je als consument pas verdient nadat je geld een jaar vast heeft gestaan op een spaarrekening. Als we dan zien dat de rente stijgt, dan gaan de basisrente voor zowat alle rekeningen omhoog. Maar ook de getrouwheidspremie stijgt soms.”“Stel nu dat de termijn voor je getrouwheidspremie al is beginnen te lopen op je huidige spaarrekening, dan moet je de keuze maken: maak ik de overstap en verlies ik een stuk verworven premie of niet? Doordat de getrouwheidspremie in ons land hoog is, heb je eigenlijk altijd zo’n omschakelingskost – tenzij je verandert net na het uitbetalen ervan.”“Inderdaad. Dat is het tweede belangrijke element. Banken werken vaak met verschillende types rekeningen. Om een hogere spaarrente te verkrijgen volstaat het soms om je geld over te laten schrijven van de ene spaarrekening naar de andere, dus bij dezelfde bank.”“Soms werken banken ook met specifieke spaarprogramma’s. Bijvoorbeeld KBC doet dat. Dan wordt er gevraagd om elke maand een bedrag – neem nu 500 euro – te investeren, waardoor je een hogere rente krijgt.”“Tot slot maken banken soms verschillende combinaties. Ze geven bijvoorbeeld een lagere basisrente, maar een hogere getrouwheidspremie. Die keuze moet je maken afhankelijk van hoelang je geld ter beschikking kan stellen voor de bank.”“Dat klopt. Als we de voorspellingen van de Belgische overheid mogen geloven, zal die op dat ogenblik attractief zijn. Er zou een lagere roerende voorheffing van 15 procent voor gelden bijvoorbeeld. Dat is nog altijd iets meer dan de roerende voorheffing die geldt voor een spaarrekening. Daar zijn de eerste 980 euro vrijgesteld van die belasting. Dus wie zijn geld een jaar kan missen, kan dat overwegen.”“Het is belangrijk het grotere plaatje mee te hebben. Tot een jaar geleden was de beleidsrente van de Europese Centrale Bank (ECB) negatief. Door het het lenen van geld goedkoper te maken, wilde ze de economie aanzwengelen. Door de toegenomen inflatie heeft de ECB die rente substantieel opgetrokken, nu tot 3,75 procent. Banken hebben dat geleidelijk doorgegeven aan hun klanten.”“Ter verdediging van de banken: er zijn in ons land een aantal eigenaardigheden die ertoe leiden dat zij de spaarrente minder snel konden verhogen dan banken in andere landen. Zo legt onze overheid een bankentaks van 0,13 procent op. In combinatie met de minimumrente van 0,11 procent die Europa oplegde (banken moesten een hogere spaarrente aanbieden dan de rente die ze zelf kregen bij de ECB, PG) maakte dat dat Belgische banken niet reageerden op de eerste renteverhogingen van de ECB.”“Anderzijds: nu is de rente al een tijd substantieel hoger. Toch zijn de grootbanken relatief traag in het doorrekenen daarvan naar hun klanten. Ook rekenen ze die niet volledig door. De spaarrente die grootbanken bieden ligt nog altijd een pak onder de rente die banken zelf krijgen bij de ECB.”“Dat heeft ermee te maken. Banken zwemmen in deposito’s: ze moeten niet concurreren om die aan te trekken. Daarnaast is een spaarrekening in ons land fiscaal aantrekkelijk. De overheid stelt er nauwelijks roerende voorheffing op. Daardoor is er weinig concurrentie met andere financiële producten, zoals termijnrekeningen (waarop geld voor een vaste termijn en vaste rente wordt vastgezet, PG) waar wel 30 procent roerende voorheffing voor geldt.”“Klopt. Dat heeft enkele buitenlandse banken zoals Rabobank en ANB Amro parten gespeeld in de periode dat de minimumrente verplicht op 0,11 procent lag. Zij zijn toen vertrokken waardoor het bankenlandschap verschraald is. Eigenlijk zien we nu pas een aantal spelers, zoals het Spaanse Santander, actiever worden om de concurrentie aan te wakkeren.”“Doordat het gewicht dat energie krijgt in de berekening van dat inflatiecijfer in België hoger ligt dan in andere landen. Doordat gas- en elektriciteitsprijzen sterk gedaald zijn voor mensen met een variabel contract dit jaar, ligt onze inflatie een stuk lager nu. Waarom energie belangrijker is in onze inflatieberekening? Omdat Belgische huizen relatief groot zijn en minder goed geïsoleerd.”“Voor een stuk wel. Mensen die een variabel contract hadden voor hun energie zullen de prijzen minder hebben zien stijgen dan gemiddeld in Europa. Net zoals vorig jaar het omgekeerde is gebeurd, toen onze inflatie fors de hoogte in schoot.”",2023-08-02T03:00:00+0200,NL
0,https://www.demorgen.be/meningen/kan-schrappen-cum-laude-druk-bij-studenten-geneeskunde-wegnemen-het-is-een-te-beperkte-weergave-van-excellentie~b01858a4a/,Kan schrappen ‘cum laude’ druk bij studenten geneeskunde wegnemen? ‘Het is een te beperkte weergave van excellentie’,"Verschillende Nederlandse geneeskundeopleidingen willen studenten niet meer ‘cum laude’ laten afstuderen, om prestatiedruk tegen te gaan. Daar valt iets voor te zeggen, vindt Piet Hoebeke, decaan van faculteit geneeskunde aan de UGent. ‘Het is een te beperkte weergave van excellentie.’Hoebeke: “Studenten studeren ‘cum laude’ - ‘met lof’ - af als ze hoge punten halen. Universele, vaste afkapwaarden zijn er daarvoor niet. Het is telkens de vrijheid van de examencommissie om te bepalen waar de grens ligt. Doorgaans is dat wanneer een student gemiddeld zestien op twintig scoort. Ik schat dat het om ongeveer tien procent van de studenten gaat. Een nog kleinere groep studeert ‘magna cum laude’ af.“Volgens de voorstanders is het een manier om excellentie zichtbaar te maken, die studenten kan helpen om een positie als toponderzoeker te bemachtigen of een opleiding tot specialist te kunnen starten.”“Voor veel studenten wordt zo’n onderscheiding een fetisj, en dat zorgt inderdaad voor stress en ongezonde competitie. De toxische effecten gaan soms ver. Zo zijn er al voorbeeldvragen waarmee studenten zich voorbereiden op examens vervalst, om anderen te saboteren.”“Het huidige systeem is absurd. Studenten moeten eerst met elkaar concurreren op het ingangsexamen. Dan nog eens om een specialisatie te kunnen starten. En dan een derde keer om in een ziekenhuis aan de slag te kunnen.“Volgens Nederlands onderzoek loopt ruim een kwart van de studenten een groot risico op burn-out. Wij vonden in eigen onderzoek vergelijkbare cijfers. Dat ligt dus niet alleen aan het systeem van onderscheidingen, maar ze zijn wel een bijkomende bron van stress, met weinig toegevoegde waarde.”“Daar is ook niets mis mee. Excellentie mag benoemd worden, alleen is zo’n onderscheiding een veel te beperkte weergave van excellentie. Je kan ook zonder ‘cum laude’ een uitstekende arts zijn. Daar is meer voor nodig dan goede punten, die vooral tonen dat je goed leerstof kunt reproduceren. Het draait ook om menselijkheid en empathie, en op de juiste manier kunnen redeneren als er een patiënt voor je zit.“Als je dat systeem zou afvoeren, verdwijnt bovendien de mogelijkheid om uit te blinken niet. Wil je bijvoorbeeld een beurs van het Fonds voor Wetenschappelijk Onderzoek (FWO) binnenhalen, dan kijkt een jury gewoon naar je punten. Of daar dan nog ‘cum laude’ boven staat, doet er niet toe.”“Een van onze studenten is recent toegelaten aan de Universiteit van Harvard. Die was niet altijd ‘cum laude’ afgestudeerd. Zo’n topinstelling vraagt natuurlijk punten op, maar kijkt bij de beoordeling naar veel meer.”“Ik zou daar niet rouwig om zijn. Aan onze universiteiten is daar vooralsnog minder discussie over. Aan onze faculteit studeren studenten vooral nog ‘cum laude’ of uit traditie, maar we roepen de afgestudeerden wel gewoon alfabetisch af.“Het zou beter zijn als we studenten op een veel bredere waaier aan competenties beoordelen en via feedback in de juiste richting oriënteren. De een is meer geschikt als onderzoeker, de ander meer als specialist of huisarts. Zo’n beoordeling vermindert de competitie om beperkte plaatsen en zegt meer dan een cijfer of ‘cum laude’.”",2023-08-01T18:16:09+0200,NL
0,https://www.demorgen.be/oorlog-in-oekraine/opvallend-dat-rusland-niet-ingreep-drie-vrachtschepen-bereiken-oekraiense-havenstad-izmajil~b31d6a5e/,Opvallend dat Rusland niet ingreep: drie vrachtschepen bereiken Oekraïense havenstad Izmajil,"De Russische marine heeft niet voorkomen dat drie vrachtschepen de Oekraïense havenstad Izmajil bereikten. De schepen kwamen zondag veilig aan in de haven nabij de Zwarte Zee, die Oekraïne gebruikt om graan te exporteren. Het is niet duidelijk waarom Rusland niet ingreep.Sinds Moskou vorige maand de graandeal met Oekraïne en de VN opzegde, dreigen de Russen vrachtschepen tegen te houden die op weg zijn naar Oekraïense havens aan de Zwarte Zee. De actie van de vrachtschepen kan mogelijk het sein zijn voor andere internationale schepen om koers te zetten naar Izmajil en andere kleine Oekraïense havens aan de rivier de Donau, zo’n 150 kilometer ten zuiden van Odessa, de grootste Oekraïense havenstad. De graanexport vanuit Odessa en twee andere grote Oekraïense havens ligt plat sinds de Russen de graandeal opzegden.De vrachtschepen, varend onder meer onder de Israëlische en Griekse vlag, werden vanuit de lucht gevolgd door NAVO-vliegtuigen en een drone. Onder andere een Amerikaans P-8 Poseidon-patrouillevliegtuig en een Amerikaanse Global Hawk-drone vlogen door Roemeens en Bulgaars luchtruim, blijkt uit informatie van websites die het internationale vliegverkeer volgen. De havenstad Izmajil ligt vlak bij de grens met Roemenië, een belangrijke NAVO-partner in de Zwarte Zee-regio.Het is niet uitgesloten dat Rusland de drie schepen alsnog hindert als ze koers zetten naar de Bosporus of aanmeren in Turkije, mochten ze graan of andere landbouwproducten hebben opgehaald. Dat de Russische marine zondag niet ingreep is opvallend, omdat de drie vrachtschepen makkelijk gevolgd konden worden. Door hun transponders waren hun koers en locatie goed zichtbaar.“Het lijkt erop dat Russische leger niet bereid of niet in staat is om neutrale schepen die via de Zwarte Zee naar Oekraïne varen met geweld te stoppen en te doorzoeken”, concludeert het Institute for the Study of War (ISW). Die Amerikaanse denktank volgt nauwgezet de oorlog in Oekraïne.Rusland heeft na het opzeggen van de graandeal het moderne oorlogsschip Sergei Kotov naar het zuiden van de Zwarte Zee gedirigeerd, mogelijk om het internationale vrachtverkeer in de gaten te houden. Dat schip, dat kleiner is dan een fregat, is onder andere bewapend met Kalibr-kruisraketten. “Er is een reële mogelijkheid dat het deel zal uitmaken van een taakgroep om commerciële schepen te onderscheppen”, waarschuwde het Britse ministerie van Defensie toen.Moskou claimde eind vorige maand dat Oekraïne had geprobeerd dit marineschip met zeedrones aan te vallen, zonder succes. De Sergei Kotov patrouilleert op de vaarroute tussen de Bosporus en Odessa. Londen wees erop dat door het graanakkoord de Zwarte Zee niet op grote schaal werd betrokken bij de oorlog. Maar dat dreigt nu te veranderen. “Er bestaat nu de mogelijkheid dat de intensiteit en reikwijdte van het geweld in het gebied zal toenemen”, aldus het Britse ministerie.Door het einde van het graanakkoord is Oekraïne nu aangewezen op alternatieve routes over de weg, via de rivier of met vrachttreinen. Op maandag sloot Kiev een akkoord met Kroatië om graan, zonnebloemolie en andere landbouwproducten via dit land naar belangrijke afzetgebieden te krijgen, zoals Afrika. Het gaat om Kroatische havens langs de Donau en aan de Adriatische Zee.“Elke bijdrage aan het deblokkeren van de export, elke deur die kan worden geopend, is een echte, effectieve bijdrage aan de voedselzekerheid in de wereld”, aldus de Oekraïense minister van Buitenlandse Zaken Dmytro Koeleba na overleg met zijn Kroatische collega Grlic Radman.Maar al deze routes kunnen het wegvallen van Odessa, Tsjornomorsk en Pivdennyi niet opvangen. Vanuit die drie havens kon onder de deal met Rusland graan uit Oekraïne geëxporteerd worden.Rusland doet sinds het einde van de graandeal alle moeite om behalve Odessa ook de havens aan de Donau militair te treffen. Zo werden vorige week graanopslagplaatsen in Reni geraakt bij een aanval met Iraanse drones. Reni is een belangrijk transportknooppunt aan de Donau. Het ligt zo’n 45 kilometer van Izmajil.Door de Russische luchtaanvallen worden rederijen die gebruikmaken van de Donauroute geconfronteerd met stijgende verzekeringspremies. “Wij hebben geen andere keuze”, aldus het plaatsvervangend hoofd van de Oekraïense Landbouwraad, Denys Martsjoek, vorige week na de Russische luchtaanval op Reni over het op grotere schaal gebruiken van de rivier. “Als de Zwarte Zee is afgesloten, is de Donau een van de hoofdroutes die we moeten gebruiken. Zonder deze route wordt de export kritiek. Over land kan maar slechts een klein deel van de export worden vervoerd.”",2023-08-01T18:00:05+0200,NL
0,https://www.demorgen.be/tech-wetenschap/paracetamol-niet-zo-veilig-als-gedacht-het-is-tegenwoordig-de-belangrijkste-oorzaak-van-acuut-leverfalen~b5da1802/,Paracetamol niet zo veilig als gedacht? ‘Het is tegenwoordig de belangrijkste oorzaak van acuut leverfalen’,"Bij het Antigifcentrum krijgen ze jaar na jaar meer oproepen na inname van te veel paracetamol. Die staat bekend als de veiligste pijnstiller. Toch liep het vorig jaar 2.640 keer mis, dat is vijftig keer per week. Hoe komt dat? Waar moet je op letten? En wat riskeer je bij een overdosis? Drie experts over het toenemende probleem: ‘Soms loopt het fataal af.’Prof. Hans Van Vlierberghe, maag-darm-leverarts in het UZ Gent: “Bij een overdosis kan je maag-darmklachten krijgen, zoals misselijkheid en braken. Dat komt omdat je lever en nieren beschadigd raken. In een latere fase kunnen geelzucht en shock optreden. Paracetamol is tegenwoordig de belangrijkste oorzaak van acuut leverfalen. Als de verschillende symptomen verergeren en herstel uitblijft, kan de persoon in coma raken. Gemiddeld één keer per maand zien we in het UZ Gent iemand met leverfalen door paracetamol, waarbij de situatie zo bedreigend is dat je moet nadenken over levertransplantatie. Soms loopt het fataal af.”Prof. Hans Van Vlierberghe: “Terwijl je bij acetylsalicylzuur (aspirine, red.) maagklachten kan krijgen en narcotische pijnstillers een risico op verslaving geven, geeft paracetamol geen bijwerkingen. Het is dus een veilige keuze, op voorwaarde dat je binnen de normale dosering blijft en niet wekenlang paracetamol slikt. Een typisch voorbeeld is de studente die last kreeg van hevige tandpijn, maar in de examenperiode geen tijd had om naar de tandarts te gaan. Na een tijd wordt de paracetamol die men blijft slikken niet meer door de lever opgenomen. De pijnstiller wordt dan omgezet in een toxische stof die de lever- en niercellen beschadigt.”Patrick De Cock van het Belgisch Antigifcentrum: “Hoeveel en hoelang, dat zou beter op de verpakking staan. Want het staat wel allemaal in de bijsluiter, maar wie leest die? Een volwassene mag dagelijks 4 gram innemen, dat kan vier keer een Dafalgan Forte van 1 gram, of 8 paracetamol-tabletjes van 500 milligram zijn. Belangrijk is dat er minimaal 4 uur tussen twee innames zitten. Als de pijn en koorts langer dan drie dagen aanhouden, kun je beter een arts raadplegen. Patiënten die overmatig alcohol gebruiken, die lijden aan ernstig leverfalen of extreem mager zijn, zouden dat altijd moeten doen. Zij bereiken sneller een toxische drempel.”Frederik Nevens, professor hepatologie van het UZ Leuven: “Zelfs na een levertransplantatie blijft paracetamol een goede pijnstiller, maar die patiënten raden wij een maximale dosis aan van 2 tot 3 gram per dag. Bij aspirientjes riskeer je maagbloedingen.”Frederik Nevens: “We zien een toename sinds paracetamol beschikbaar is in grote hoeveelheden, als witte producten. Een tiental jaar geleden was het te koop in pilletjes van 500 mg, tegenwoordig zijn tabletten van 1 gram gangbaar. Daarmee zit je dubbel zo snel boven de dosis. Maar er is nog een element. De laatste tijd zien we meer en meer druggebruikers die ook paracetamol ingenomen hebben. Het gaat om twintigers en dertigers die ketamine of cocaïne hebben gesnoven, en misschien pijn of koorts kregen. Maar met die combinatie krijg je een hogere kans op acuut leverfalen door massale levernecrose. Ze ontwikkelen dan geelzucht en beginnen suf te worden. Mensen geven niet altijd toe dat ze paracetamol hebben geslikt, maar de diagnose is makkelijk. Je ziet het in de urine. Dat wordt op spoed getest. Er is immers een antidotum dat erg efficiënt is, op voorwaarde dat men het vroegtijdig toedient. Zo kunnen we omstandigheden voorkomen waarbij, zonder dringende levertransplantatie, binnen enkele dagen de dood volgt.”Patrick De Cock: “Dat klopt, zo kom je makkelijk aan overdosering als je regelmatig Dafalgan en Sinutab, een middel tegen verkoudheden, tegelijk gebruikt. In die tweede pil zit naast codeïne ook paracetamol. In België zijn meer dan 40 verschillende medicijnen beschikbaar waar paracetamol in zit, alleen of in combinatie met andere stoffen. Ruim de helft van de blootstellingen zit in therapeutische vergissingen, zij zorgen zelfs voor de grootste toename. Mensen grijpen makkelijker naar die combinatiegeneesmiddelen sinds er er een tekort was aan paracetamol in de corona-epidemie en de golf van infectieziekten na de lockdowns. Maar er is ook accidentele inname omdat mensen vergeten hoelang het geleden is dat ze een pil hebben genomen, in het donker de verkeerde slikken of omdat het pilletje in bejaardentehuizen bij een verkeerde patiënt belandt.”Patrick De Cock: “De dosering voor kinderen hangt af van hun lichaamsgewicht. Zij mogen maximaal 10 tot 15 mg per kg lichaamsgewicht krijgen, en dat tot 4 maal per dag. Bepaalde siropen waar paracetamol in zit, worden geleverd met een pipetje waarmee je de juiste dosis moet optrekken. Aan de ene kant van het pipetje staat het aantal millimeter, aan de andere kant het lichaamsgewicht. Nu gebeurt het regelmatig dat ouders die twee verwisselen en naar het gewicht kijken en ondertussen veel te veel siroop afmeten. Idealiter zou men die siropen een kruistabel moeten meegeven waarop men makkelijk kan aflezen hoeveel siroop men dient te gegeven afhankelijk van het gewicht. Op het doseerpipetje zie je beter alleen het aantal milliliter.”Patrick De Cock: “Het gebeurt dat mensen denken: mijn kat heeft koorts, ik geef een paracetamolletje. Maar één tabletje is voor hen al dodelijk. We zijn vorig jaar 120 keer gebeld nadat een dier het had gekregen.”",2023-08-01T18:00:05+0200,NL
0,https://www.demorgen.be/meningen/wie-de-cijfers-met-veel-geblok-bij-elkaar-gesprokkeld-heeft-verdient-een-lintje-maar-meer-zou-er-niet-van-mogen-afhangen~b013b65b/,"Wie de cijfers met veel geblok bij elkaar gesprokkeld heeft, verdient een lintje. Maar meer zou er niet van mogen afhangen","Ann Van den Broek is journalist.Met welke graad we afgestudeerd zijn, dat was vanmiddag het gespreksonderwerp aan tafel. Sommigen wisten het nog heel precies, kenden zelfs hun resultaten per academiejaar. Er werden trauma’s opgerakeld van hoe eindresultaten in het zesde middelbaar werden gedeclameerd in een volle kerk, nota bene. Vlaanderen, waar ‘sintige’ colleges hun naam nog ten volle waarmaken.De aanleiding voor de therapeutische lunchsessie ligt in Nederland. Daar willen vier van de acht geneeskundeopleidingen stoppen met het toekennen van het excellentiepredicaat ‘cum laude’. De criteria voor die graad bepaalt iedere onderwijsinstelling in Nederland zelf, soms beslist een commissie los van de cijfers die een student behaalde. De betrokken universiteiten willen ervan af omdat het tot te veel stress leidt onder hun studenten. De afschaffing zou een deel van de competitiedruk moeten wegnemen.Zelf ontbrak het me dit keer aan tafel aan een snedige anekdote. Simpelweg omdat ik me met de beste wil van de wereld niet kan herinneren welke graad ik haalde tijdens mijn opleiding. Of ik er een haalde zelfs. Mogelijk toont dat aan hoe hard ik zelf met die eervolle vermeldingen bezig was. Maar misschien legt het nog veel meer iets anders bloot: ik herinner het me wellicht niet meer, omdat ik er achteraf letterlijk nooit nog naar gevraagd ben. Niemand heeft mijn waarde ooit laten afhangen van een cijfer, niemand heeft me ooit een job aangeboden of geweigerd op basis van een label dat er jaren geleden op mijn diploma werd geplakt.Een luxesituatie. De realiteit is dat dat in een aantal branches, waaronder geneeskunde, wel degelijk van tel is. Er zijn maar zoveel plekken, er zijn zoveel gegadigden. Het lijkt dan ook een illusie dat het eenvoudigweg afschaffen van een label de concurrentiestress zou elimineren. Hij verschuift er wellicht gewoon door naar een later stadium in de strijd om een job of doctoraatspositie.Dat het een objectieve maatstaf is, is dan vaak het argument. De enige echte feitelijke basis waaraan je kan afmeten of Sara een geschiktere kandidaat is dan Pieter. Maar is dat echt zo? Zijn we het stadium al niet heel erg lang voorbij waarin we dachten dat punten alles zeggen? Getuige daarvan onlangs nog in deze krant, kankeronderzoekster Damya Laoui. Intussen internationaal geroemd omdat ze werkt aan een vaccin tegen kanker, maar puur op basis van haar uitslagen had ze nooit aan een doctoraat kunnen starten. Laoui was een werkstudent, ze had niet het geluk zich voltijd te kunnen focussen op haar studies. Ze had wel het geluk dat haar promotor daardoor keek, haar werklust, talent en passie naar waarde schatte, en dat er toen nog een beurs bestond die oordeelde op basis van projecten, niet op punten.Dus nee, dit is geen pleidooi voor een zesjescultuur. Zelfs niet voor de afschaffing van graden tout court. We hebben er geen probleem mee dat wie de cijfers met veel zweet en nachtelijk geblok heeft bij elkaar gesprokkeld, daar ook een lintje voor krijgt. Maar meer zou er niet van mogen afhangen. Geen loopbaan, geen toekomst, en al zeker geen geluk.",2023-08-01T18:00:04+0200,NL
0,https://www.demorgen.be/nieuws/tientallen-journalisten-verlaten-franse-krant-wegens-radicaalrechtse-hoofdredacteur-hij-betreedt-een-lege-redactievloer~bc30951a/,Tientallen journalisten verlaten Franse krant wegens radicaalrechtse hoofdredacteur: ‘Hij betreedt een lege redactievloer’,"De stakende journalisten van het Journal du Dimanche (JDD) hebben een akkoord bereikt met Lagardère, de eigenaar van de krant. Er komt een vertrekregeling voor journalisten die niet meer bij het blad willen werken vanwege de aanstelling van een radicaalrechtse hoofdredacteur.Zes weken staakten de pakweg honderd redacteuren van het JDD, en dus viel zes weken de zondagskrant niet bij abonnees op de mat. Dinsdag, op de eerste werkdag van Geoffroy Lejeune, de nieuwe hoofdredacteur, was er toch een akkoord om de staking te beëindigen. Er komen “steunmaatregelen voor journalisten die de redactie willen verlaten”, aldus Lagardère, het concern dat eigenaar is van de krant.Dat lijkt alles dat de stakende journalisten voor elkaar hebben weten te krijgen. De journalisten wilden in het redactiestatuut vastleggen dat JDD geen “racistische, homofobe en seksistische opmerkingen publiceert, en zich in het algemeen onthoudt van discriminatoire en haatzaaiende berichtgeving”, maar die bepaling komt er niet. Een gewenste commissie voor redactionele onafhankelijkheid komt er evenmin. Toch schaarden de redacteuren zich in de nacht van maandag op dinsdag met 82 stemmen voor, 5 tegen en 3 onthoudingen achter het akkoord.“Het valt ons zwaar om toe te geven, vooral tegenover onze lezers, dat we weliswaar de kwestie van redactionele onafhankelijkheid weer op de publieke agenda hebben gezet, maar dat we niet van onze aandeelhouder hebben gewonnen”, schrijven ze in een verklaring. “Vandaag treedt Geoffroy Lejeune aan. Hij betreedt een lege redactievloer. Tientallen journalisten weigeren met hem samen te werken en zullen JDD dan ook verlaten.”De pas 34-jarige Lejeune zwaaide tot voor kort de scepter bij het rechtse weekblad Valeurs Actuelles. Onder zijn leiding veranderde de redactionele koers van dat tijdschrift van centrumrechts naar radicaalrechts, en werd het een spreekbuis voor islamkritische en conservatieve geluiden. In augustus 2020 publiceerde het blad een illustratie van de Gabonees-Franse parlementariër Danièle Obono als een geketende slaaf. Het blad moest een boete betalen van 1.000 euro wegens racisme. Lejeune sprak bij de Franse presidentsverkiezingen van 2022 zijn steun uit voor de rechtse nationalist Éric Zemmour.De JDD-redactie is bang dat Lejeune de krant wil verrechtsen. Dat hij wordt benoemd op het moment dat Lagardère wordt overgenomen door Vivendi, het mediabedrijf van miljardair Vincent Bolloré, versterkt die angst. Van Bolloré is bekend dat hij extreemrechtse sympathieën koestert. Na zijn overname van televisiezender i-Télé in 2016 werd het overgrote deel van de redactie na een lange staking vervangen en de zender omgedoopt tot CNews. Sindsdien zijn radicaalrechtse uitingen daar aan de orde van de dag.Hoeveel JDD-redacteuren precies zullen vertrekken is onduidelijk. Veertig van hen zijn freelancers en hebben nergens recht op bij een vertrek. De redacteuren schrijven dat ze nu voor een “pijnlijk dilemma” staan: vertrekken of blijven. “Weggaan betekent afscheid nemen van een publicatie die voor velen van ons een tweede familie is geworden. Blijven betekent weer aan het werk gaan op een vervormde redactie.” Ze kondigen aan in beide gevallen hun strijd voor redactionele onafhankelijkheid voort te zetten.Lagardère meldt dat de website van JDD vanaf dinsdag weer actief is, en dat de papieren krant vanaf half augustus weer in de kiosk ligt.",2023-08-01T17:32:15+0200,NL
0,https://www.demorgen.be/tv-cultuur/seizoen-1-van-the-bear-was-nog-maar-het-voorgerecht-een-waar-feestmaal-wacht-nu-op-uw-scherm~bbc8b76e/,"Seizoen 1 van ‘The Bear’ was nog maar het voorgerecht, een waar feestmaal wacht nu op uw scherm","Seizoen 1 van The Bear, volgens De Morgen het beste wat er vorig jaar op tv kwam, was nog maar een voorafje, zo blijkt nu. Met de nog sterkere tweede jaargang – op uw bord gelegd in een open keuken waar u met een sinister plezier de koks op elkaar kunt zien foeteren – wordt eindelijk de hoofdschotel opgediend. Yes, Chef!Bij voorbaat excuus, maar u bent hier net een ongenuanceerde, ongebreidelde, 5.000 lettertekens lange lofzang op het tweede seizoen van keukenserie The Bear beginnen te lezen. Het excuus is bovendien niet eens gemeend, want naar ons gevoel kunnen we helemaal niet anders dan deze delicate brok tv-fictie, deze succulente rilette, opnieuw 3 fonkelende Michelin-sterren toe te dienen.Het zit hem onder meer in de vele details die seriebedenker Christopher Storer in zijn vertelling brengt. Zoals de bezoekersfoto van wijlen voedselcelebrity Anthony Bourdain die in de eerste aflevering veelzeggend van de muur van de Chicagose sandwichtent The Original Beef of Chicagoland wordt gehaald. Kleine dingen die heel eventjes in beeld verschijnen, en die onmiddellijk charmeren. De toon is er meteen mee gezet: The Bear is opnieuw een feestmaal.Deze keer duurt het tot de derde aflevering voordat we weer de karakteristieke shots van vorig jaar zien: close-ups van sissend voedsel in kookpotten. Dat komt omdat er deze keer een compleet nieuwe dynamiek in het spel is. Vorig jaar ging het om thuiskomen: topchef Carmen ‘Carmy’ Berzatto (Jeremy Allen White) moest zijn internationale carrière onderbreken omdat hij het onder de schulden gebukt lopende familierestaurant in Chicago had geërfd na de zelfmoord van zijn broer Mikey (Jon Bernthal). Na de moeizame culinaire opwaardering van dat keetje wordt nu de inzet verhoogd: hij wil in hetzelfde pand met een culinair restaurant beginnen.De hoofdrol van deze tweede shift is ook niet langer uitsluitend weggelegd voor Carmy. Het keukenpersoneel dat mee in die erflating zat, was vorig jaar ook al iets meer dan een groep figuranten, maar deze keer verschijnen ze als een ware ensemblecast ten tonele, die zich nu ook veel verder buiten de muren van het restaurant beweegt. Er komt meer van Chicago in beeld dan alleen maar de River North-buurt waar The Original Beef gevestigd is, en één aflevering maakt zelfs een excursie naar Kopenhagen.Het nerveuze camerawerk van de eerste jaargang bleef, maar richt zich nu voornamelijk op de verbouwing van de keet, onder zware tijds- en gelddruk. Maar wanneer de cameralens ergens blijft hangen, volgt ze een groep echte fucking mensen en de dingen die hen bezighouden. Marcus (Lionel Boyce) en zijn obsessie voor zoet eten, die misschien iets te maken heeft met zijn zieke moeder. Carmy’s zakenpartner Sydney (Ayo Edebiri) en haar verzuurde relatie met haar vader. Oudere koks Tina (Liza Colón-Zayas) en Ebraheim (Edwin Lee Gibson) en hun schrik voor verandering. En dan cousin Richie (Ebon Moss-Bachrach), dat eikeltje dat kijkers vorig jaar toch graag leerden zien, en zijn sores als gescheiden vader.Dat allemaal, plus – niet onbelangrijk - hun relatie met voedsel. “Ik wilde er zeker van zijn dat elk personage aanwezig was in de gerechten die worden gemaakt”, zei Storer tegen de Amerikaanse foodieblog Tasting Table. “Je komt een beetje meer te weten over wat deze personages allemaal heeft beïnvloed, zodat ze koken zoals ze koken.”Het eerste seizoen van The Bear begon op de Amerikaanse betaalzender FX als een intiem eettentje waar toevallig binnengetuimelde bezoekers blij werden verrast, maar tegen de tijd dat het op de streamers landde (op Hulu in de VS, bij ons op Disney+) was het al dat nieuwe hippe adres waar iedereen geweest moest zijn. De verhoogde aandacht van het publiek die Storer en zijn ploeg inmiddels genoten voor deze opvolger, hovaardig Part II getiteld, betekent echter niet dat ze compromissen hebben gemaakt.The Bear is, alweer, veel beter dan een dertigminutendramedy hoort te zijn. We zijn het gewend geraakt om zo’n series van een half uur – zie The Kominsky Method , of klassiekers Californication en Entourage – als snacks te zien, die kijkers ofwel aflevering per aflevering weghappen wanneer ze er eventjes de tijd voor vinden, ofwel doorvreten tot op de bodem. Daar hoort deze reeks, die met iedere aflevering een perfect gedresseerd pareltje uitlevert, dus niet bij. Honkvastheid, ergens bij horen, roeping, het creatieve proces, toewijding, voedsel als een verbindende kracht: de thema’s vallen u met veel nadruk op de tong.Maar de hoofdingrediënten van dit tweede seizoen, vertelde Jeremy Allen White pas in een interview in het Amerikaanse herenblad Esquire, zijn vreugde en inspiratie. “Carmy’s verhaallijn in seizoen 2 is dat hij de mogelijkheid heeft om alles te krijgen wat hij wilde toen we hem ontmoetten. En de vraag wordt: is dat genoeg? Zal dat hem gelukkig maken? Zal dat hem vreugde brengen?”Een laatste element dat die vreugde ook in de woonkamer van kijkers zal brengen, is de met de zorg van een bedreven sommelier samengestelde soundtrack. Voor het eerste seizoen van The Bear had ondergetekende nog nooit de aftiteling van een tv-reeks laten opstaan, letterlijk nog nooit, op toch al vlot 45 jaar tv-kijken. Maar dankzij welgekozen riedels als Strange Currencies van R.E.M., The Christmas Song van Weezer en If You Want Blood van AC/DC in de afsluiting blijft er geen enkel spatje van The Bear meer op het bord liggen.",2023-08-01T17:00:49+0200,NL
0,https://www.demorgen.be/snelnieuws/vuur-op-vrachtschip-lijkt-gedoofd-maar-brand-zou-weer-kunnen-oplaaien~bbb4b69a/,"Vuur op vrachtschip lijkt gedoofd, maar ‘brand zou weer kunnen oplaaien’","‘Er zijn geen aanwijzingen dat de brand nog woedt’ op het vrachtschip Fremantle Highway. Dat heeft de Nederlandse Rijkswaterstaat gemeld via zijn website. Volgens een woordvoerster kan de brand echter weer oplaaien.De situatie aan boord is “nog steeds stabiel”, blijkt uit een inspectie door een team van de bergingscombinatie. Bovendien is het schip onder de waterlijn nog intact en helt het niet over, zeggen inspecteurs.Bijna een week nadat het schip vuur vatte, werd de Fremantle Highway maandag door twee bergers zo’n 66 kilometer versleept naar een tijdelijke locatie zestien kilometer boven de Nederlandse Waddeneilanden Schiermonnikoog en Ameland. Het schip is na aankomst geankerd en blijft aan sleepboten vastliggen. Een team specialisten ging al aan boord voor een eerste inspectie. Ook blijft het oliebestrijdingsvaartuig Arca in de buurt.Uiteindelijk zal het schip in een haven moeten aanmeren. Waar dat zal gebeuren, is nog niet zeker. “Dit is mede afhankelijk van de situatie aan boord van het vrachtschip, de verwachte weersomstandigheden en een beschikbare haven met de juiste faciliteiten”, verduidelijkt Rijkswaterstaat. Zo moet er voor langere tijd plaats aan de kade zijn en moet er een vrachtschip met een diepgang van tien meter kunnen aanleggen.Op dit moment liggen nog twee bemanningsleden in het ziekenhuis, bevestigde K Line, de charteraar van het vaartuig, dinsdag. Het gaat om de kapitein en de loods. Na het incident vorige week werden 22 opvarenden naar het ziekenhuis gebracht. In totaal waren er 23 personen aan boord van de Fremantle Highway. 21 van hen hadden de Indiase nationaliteit, 1 van hen is overleden.De brand op het vrachtschip brak dinsdagavond uit. Het schip was op weg vanuit het Duitse Bremerhaven naar Port Said in Egypte. Aan boord zijn 3.783 auto’s, waarvan 498 elektrische wagens.",2023-08-01T16:53:28+0200,NL
0,https://www.demorgen.be/tv-cultuur/japanners-niet-opgezet-met-ludieke-internethype-rond-barbenheimer~b6a79406/,Japanners niet opgezet met ludieke internethype rond ‘Barbenheimer’,"In Japan groeit het verzet tegen de vermenging van Greta Gerwigs Barbie, een film over ‘s werelds bekendste speelgoedpop dat rooskleurig op de markt gebracht wordt, met Oppenheimer, een biopic over de wetenschapper achter de atoombommen die gedropt werden op Hiroshima en Nagasaki.Wereldwijd werden Barbie en Oppenheimer beiden op 19 juli gereleased. Dit zorgde ervoor dat miljoenen filmliefhebbers over de hele wereld de twee enorm verschillende kaskrakers zagen als een ironische double bill met de naam ‘Barbenheimer’. Op sociale media deelden gebruikers dan ook heel wat memes en tweets waarin de leuke roze beelden van Barbie werden gecombineerd met nucleaire paddenstoelwolken en vurige explosies in Oppenheimer. Beelden als de foto hieronder vielen bij verschillende sociale mediagebruikers in de smaak.Maar niet iedereen kon de humor inzien van de ‘Barbenheimer’-memes. De hashtag #NoBarbenheimer, waarbij sommige socialemediagebruikers kritiek hebben op het concept van ‘Barbenheimer’, was afgelopen week trending in Japan. Veel Japanners vinden dat de luchtige memes kernwapens en de impact die de bombardementen hadden op Hiroshima en Nagasaki minimaliseren. Japan is namelijk het enige land dat ooit slachtoffer geweest is van een atoombom. Sommige #NoBarbenheimer-tweets werden al miljoenen keren bekeken.X, tot voor kort bekend als Twitter, voegde na deze ophef een gemeenschapsbericht toe aan verschillende ‘Barbenheimer’-posts om het belang en de historische context van de nucleaire ramp in Japan te benadrukken: “Om 8:15 uur op 6 augustus 1945 (Showa 20) werd voor het eerst in de menselijke geschiedenis een atoombom geworpen op Hiroshima. De bijzondere aard van de schade die door de atoombommen werd veroorzaakt, is dat massavernietiging en massamoord onmiddellijk en zonder onderscheid plaatsvonden.”Maandag uitte Warner Bros Japan zelfs openlijk kritiek op hun Amerikaanse tegenhangers, nadat die ludiek reageerden op verschillende ‘Barbenheimer’-memes en -tweets, onder andere een meme waarop Oppenheimer-acteur Cillian Murphy Barbie-ster Margot Robbie draagt met op de achtergrond een vlammenzee.In een reactie schreef het officiële @barbiethemovie-account: “Het wordt een zomer om nooit te vergeten”, en dat stuitte Warner Bros Japan tegen de borst. Een dag later deelde het hoofdkantoor van Warner Bros in de Verenigde Staten dat het haar recente ongevoelige reacties op sociale media betreurde en haar oprechte verontschuldigingen aanbiedt. Dat meldt BBCnews.",2023-08-01T16:42:31+0200,NL
0,https://www.demorgen.be/snelnieuws/zeldzame-supermaan-vanavond-voor-de-eerste-keer-deze-maand-te-zien-hier-kan-je-hem-spotten~bbf0aaf4c/,Zeldzame supermaan vanavond voor de eerste keer deze maand te zien: hier kan je hem spotten,"In augustus zullen er uitzonderlijk twee supermanen te zien zijn. De eerste is vanavond te zien, de tweede op woensdagavond 30 augustus. Die tweede volle maan in een maand tijd wordt ook blauwe maan genoemd.Een supermaan is een volle maan die 14 procent groter en 30 procent helderder lijkt dan normaal, omdat de maan dan erg dicht bij de aarde staat. De eerste supermaan, te zien op dinsdagavond 1 augustus, zal om 22.01 uur opkomen in het zuidoosten en staat dan op zo'n 357.530 kilometer afstand van de aarde.Vanuit een gebied met donkere lucht en beperkte lichtvervuiling is de supermaan het beste te zien. Het gebruik van een kleine telescoop of een verrekijker biedt de mogelijkheid om het oppervlak van de maan meer in detail te bekijken.In de nacht van woensdag 30 augustus op donderdag 31 augustus zal de maan nog iets dichter bij de aarde staan, zo'n 357.344 kilometer. Ter vergelijking: de grootste afstand waarop de maan en aarde uit elkaar kunnen staan is 405.696 kilometer. Zeker als het onbewolkt en droog is, zullen de manen mooie plaatjes opleveren.Een volle maan komt normaal gesproken een keer per maand voor omdat de cyclus van de maan 29,5 dagen duurt. De laatste keer dat er in dezelfde maand twee volle supermanen verschenen, was in 2018. Volgens sterrenkundigen is de volgende keer dat dit zal gebeuren pas in 2037.Twee volle manen in één maand is dus zeldzaam, daarom wordt die tweede ook wel een blauwe maan genoemd. De Engelse uitdrukking ‘once in a blue moon’ verwijst naar het zeldzame fenomeen.KIJK. Een supermaan kan voor adembenemende beelden zorgen",2023-08-01T16:05:00+0200,NL
0,https://www.demorgen.be/nieuws/australische-medewerker-van-kinderdagverblijven-aangeklaagd-voor-misbruik-van-91-meisjes~b639f1c7a/,Australische medewerker van kinderdagverblijven aangeklaagd voor misbruik van 91 meisjes,"Een 45-jarige kinderdagverblijfmedewerker is in Australië aangeklaagd voor kindermisbruik, waaronder verkrachting en seks met kinderen jonger dan 10 jaar. Hij kan levenslang krijgen.De Australiër zou zich gedurende vijftien jaar schuldig hebben gemaakt aan misbruik van jonge meisjes, in de buurt van Brisbane, Sydney en buiten Australië. Hij maakte filmpjes en foto’s van zijn daden, aldus de politie. Die kwam hem op het spoor kwam via beelden op het dark web, het gedeelte van het internet dat verborgen is voor zoekmachines.Het is zeer ingewikkeld om inhoud op het dark web terug te voeren naar de personen erachter. Agenten troffen al in 2014 materiaal aan dat ze nu aan de verdachte toeschrijven, maar kwamen hem pas vorig jaar op het spoor. Dat lukte toen ze een kleuterschool in Brisbane konden herkennen. Het misbruik zou tot in 2022 zijn doorgegaan. Bij zijn arrestatie in augustus werd een harde schijf vol belastend materiaal gevonden, aldus de politie.Voor zover bekend zijn er 91 slachtoffers. 87 komen uit Australië en zaten op meer dan tien verschillende kinderdagverblijven. Volgens de politie zijn de Australische meisjes allemaal geïdentificeerd en zijn hun ouders op de hoogte gebracht van het onderzoek. Een deel van de slachtoffers is inmiddels ouder dan 18 jaar.Voor het identificeren van de overige vier meisjes, die buiten Australië zijn misbruikt, werkt de Australische politie samen met buitenlandse autoriteiten. Het is niet bekendgemaakt om welke landen het gaat.De man heeft ook bij kinderdagverblijven gewerkt waar hij voor zover bekend geen kinderen heeft misbruikt. De politie gelooft dat hij al zijn misdaden vastlegde. Assistent-commissaris Michael Fitzgerald van de politie New South Wales sprak tijdens een persconferentie van “een van de gruwelijkste zaken die ik in bijna veertig jaar bij de politie heb gezien”.",2023-08-01T16:02:59+0200,NL
0,https://www.demorgen.be/snelnieuws/waarom-de-16-jarige-ilenikhena-bij-antwerp-een-ander-shirt-draagt-dan-zijn-ploegmaats~bb54ff89/,Waarom de 16-jarige Ilenikhena bij Antwerp een ander shirt draagt dan zijn ploegmaats,"Kapitein Toby Alderweireld droeg zondag ‘betFIRST’ op zijn shirt, de zestienjarige George Ilenikhena speelde met ‘AntwerpFIRST’. De reden: reclame voor kansspelen is sinds dit seizoen verboden bij minderjarigen.Voor alle duidelijkheid, het ging niet om een foutje van de drukker. Sinds 1 juli 2023 is een koninklijk besluit in werking getreden met betrekking tot reclame voor kansspelen. Vanaf 2028 is reclame voor gokbedrijven helemaal verboden, in de tussentijd zijn er al maatregelen genomen. Zo mag een minderjarige speler van een sportvereniging niet met het merk of logo van een kansspel op zijn tenue spelen. Vanaf 2025 worden de regels nog wat aangeschroefd. Dan mogen merknamen of logo’s van gokbedrijven niet meer op de voorzijde van sportkledij worden aangebracht, bijvoorbeeld.In het KB wordt onder meer verwezen naar de rolmodelfunctie van topsporters. “Deze maatregel moet voorkomen dat kwetsbare groepen en minderjarigen massaal worden blootgesteld aan de gokreclame. Toeschouwers worden door de shirtsponsoring immers direct aangezet om te gokken op hun favoriete ploeg en op de wedstrijd waarnaar zij kijken.”Omdat Ilenikhena de enige speler jonger dan achttien was bij Antwerp sprong hij eruit. Met ‘Antwerp FIRST’ op zijn shirt kreeg het gemeenschapsproject van de landskampioen ook de nodige zichtbaarheid. Ook de kindershirts in de fanshop van Antwerp zijn van aangepaste sponsoring voorzien.Ilenikhena is trouwens niet de enige speler in 1A die al zo’n uitzondering vereiste. Bij KV Mechelen viel Frederic Soelle Soelle tijdens de supercup in zonder de bedrukking van ‘Golden Palace’ op zijn broekje. Lars Montegnies van Kortrijk speelde tegen AA Gent zonder ‘Unibet’. Veertien van de zestien eersteklassers hebben een wedkantoor op hun matchtenue.",2023-08-01T16:00:04+0200,NL
0,https://www.demorgen.be/tv-cultuur/bevrijd-je-poesje-anders-ben-je-dood-voor-je-veertigste-praktijklessen-uit-the-year-i-started-masturbating~b65540f5/,"‘Bevrijd je poesje, anders ben je dood voor je veertigste’: praktijklessen uit ‘The Year I Started Masturbating’","Dirk Leyman zet vandaag de blik op oneindig en keek naar Netflix-hit The Year I Started Masturbating.“Kijk naar iemand die sexy is en denk met de binnenkant van je vagina. Kijk dan vier seconden weg. Soms heb je dat nodig om het systeem op gang te brengen.”Bevinden we ons in een zoveelste romcom van dertien in een dozijn? In een snelcursus versieren voor beginners? Of in een vulvaboek van Goedele Liekens? Nee, we zijn aanbeland in de Zweedse film The Year I Started Masturbating. Het gaat om een praktijklesje van extravagante vriendin Liz voor de op drift geraakte Hanna in een Stockholmse biljartkroeg. Hanna moet immers na haar relatiebreuk dringend leren wat het betekent om haar eigen seksuele genot na te jagen. “Bevrijd je poesje, anders ben je dood voor je 40 bent.”Toch is de titel van deze geheide Netflix-hit behoorlijk misleidend. Oké, een frivole luchthartigheid overheerst in The Year I Started Masturbating, geregisseerd door Erika Wasserman. Maar onder dat oppervlakkige vlies houdt zich toch ook een soepel op tempo gehouden prent schuil, met een aantal relationele doordenkers. De seks, die is weliswaar zonder scherpe randjes.Hanna (schitterende rol van Katia Winter, uit Dexter en Sleepy Hollow) heeft er een handje van weg om zichzelf in de wielen te rijden. De bijna-veertiger verliest als gepatenteerde workaholic haar man en haar jonge zoontje uit het oog. Toch wil ze graag nog een kind erbij voor haar veertigste: “Ik ovuleer. Kun je in me klaarkomen zodat we een mini-ik kunnen maken?”, eist ze. Maar haar eerst zo geduldige vriend Morten (Jesper Zuschlag uit Into the Darkness) wordt er niet meer warm van. Plots heeft hij er genoeg van om de tweede partituur te spelen. Precies op het moment dat Hannah het tij wil keren en haar baan opzegt om het thuisfront meer te gaan plezieren, geeft Morten er de brui aan. Omdat het huurcontract van hun flat op zijn naam staat, is zij op slag dakloos. Waarna zich voor Hanna een chaotisch jaar ontrolt, een achtbaan van krakkemikkig daten, soloseks én panische pogingen tot plooigladstrijkerij, waarbij vakkundig gestoeid wordt met romcomclichés. En of je in de nood je vrienden kent? Niet als je het zo bont maakt als Hanna.Winter is de geknipte actrice voor deze veelzijdige rol. Als twijfelkont toont ze zich afwisselend zelfbewust én dan weer een moeizame nee-zegger, of een verzoener én vervolgens een brokkenpiloot. Die paradoxen geeft ze pittig gestalte.The Year I Started Masturbating is een grillige, ironisch getinte verkenning van thema’s als moederschap, vrouwelijk carrièrisme, relationeel gehannes én laattijdig seksueel ontwaken, met een aanlokkelijk in beeld gebracht Stockholm als extra. Al loopt het weleens spaak. Zo knipoogt het tafereel waarbij Liv in een meeluisterend restaurant aan Hanna het vrouwelijk pleasure principle demonstreert (let op de mogelijkheden van pizza en toppings) té uitdrukkelijk naar de beruchte scène uit When Harry Met Sally.",2023-08-01T17:00:00+0200,NL
0,https://www.demorgen.be/beter-leven/ninja-turtles-werken-op-de-lachspieren-met-hilarische-dialogen-en-vele-knipogen-naar-popculturen~b6868554/,Ninja Turtles werken op de lachspieren met hilarische dialogen en vele knipogen naar popculturen ★★★☆☆,"Op een moment dat je denkt dat de tot ninja’s gemuteerde schildpadden volledig zijn uitgemolken, heeft het verrassende Ninja Turtles: Totale Chaos van regisseur Jeff Rowe (The Mitchells vs The Machines) het op de bulderlach van de kijker gemunt. En met succes, zo blijkt.De zevende langspeelfilm met de Ninja Turtles in de hoofdrollen, is de perfecte imperfecte animatiefilm voor regenachtige dagen. De grove tekenstijl ligt in de lijn van Spider-Man: Across the Spider-Verse, al zijn de animaties van Ninja Turtles: Totale Chaos nog ruwer en nog meer uit de losse hand, waardoor het lijkt dat de originele schetsen van bedenkers Kevin Eastman en Peter Laird tot leven komen op het grote scherm.Totale Chaos is geschikt als instapfilm voor wie niet vertrouwd is met de vier pizzaminnende schildpadden die vernoemd zijn naar Italiaanse renaissancekunstenaars. Wanneer ze na een avond in Manhattan en Brooklyn thuiskomen en door hun pleegvader - rat annex ninjutsuleraar - Splinter (Govert Deploige) gewezen worden op de gevaren van de mensenwereld, wordt duidelijk waarop de Ninja Turtles vanaf dan gebrand zijn: door de New Yorkers gelauwerd worden als helden.In Hollywood wordt er al een tijd gewag gemaakt van superhero fatigue.  Wel, de ergernis over superhelden was de reden waarom Kevin Eastman en Peter Laird in 1984 bij wijze van parodie de Ninja Turtles lanceerden. Het uitgangspunt dat Leonardo (Thomas De Smet), Michelangelo (Francisco Schuster), Raphael (Héritier Tipo) en Donatello (Henri Medard Nlandu) sullige, irrelevante mutanten zijn die smeken om aandacht, zorgt dan wel voor een voorspelbare verhaallijn. Door de dynamiek tussen de stemacteurs, de bij momenten hilarische dialogen en de vele knipogen naar popculturele fenomenen overstijgt Ninja Turtles: Totale Chaos moeiteloos de middelmaat.In het eerste halfuur van de animatiefilm ontsnapt nochtans slechts sporadisch een gewiekste mop uit de trommel van Seth Rogen en zijn collega-schrijvers. Totale Chaos komt pas echt op kruissnelheid van zodra de Turtles hun vijand Superfly (een briljante Saïd Boumazoughe) en zijn gang ontmoeten. Het is die verzameling bonte figuren – weervrouw Jacotte Brokken speelt een alienachtige vleermuis, Equal Idiots-zanger Thibault Christiaensen een even charmante als irritante rog – die voor een spervuur aan komische oneliners zorgt.Dankzij een sterke, eigenwijze vertaling naar het Vlaams en de zorgvuldig gekozen stemcast gaan nog veel ouders dankbaar zijn dat de Ninja Turtles in de zomervakantie een zoveelste hoofdstuk hebben gekregen.",2023-08-02T03:00:00+0200,NL
0,https://www.demorgen.be/nieuws/junta-s-van-burkina-faso-mali-en-guinee-scharen-zich-achter-coupplegers-niger~b7a2c4d0/,"Junta’s van Burkina Faso, Mali en Guinee scharen zich achter coupplegers Niger","Een militaire interventie in Niger betekent ‘een oorlogsverklaring’ voor buurlanden Burkina Faso en Mali, stellen militaire machthebbers van die landen. Ecowas, de organisatie van West-Afrikaanse landen, heeft met een interventie gedreigd. Ook de junta van Guinee steunt de Nigerese coupplegers.De Economische Gemeenschap van West-Afrikaanse landen (Ecowas) dreigde zondag met “het gebruik van geweld” als er binnen een week geen “volledige terugkeer naar de constitutionele orde” wordt waargenomen. Daarnaast presenteerde het regionale blok een pakket van economische sancties: alle commerciële en financiële transacties met Niger worden opgeschort en buitenlandse tegoeden worden bevroren.Volgens de Nigerese generaal Abdourahamane Tiani zou naast Ecowas ook oud-kolonisator Frankrijk van plan zijn om de door hem afgezette president Mohamed Bazoum middels militair ingrijpen te herinstalleren. De coupplegers spreken van een vooropgezet “aanvalsplan tegen Niger”.Generaal Tiani kreeg in de nacht van maandag op dinsdag steun van de militaire leiders van buurlanden Burkina Faso en Mali. In een verklaring is te lezen dat “elke militaire interventie tegen Niger wordt beschouwd als een oorlogsverklaring aan Burkina Faso en Mali”. De militairen waarschuwen bovendien dat buitenlandse inmenging in Niger ertoe zou leiden dat zij zich terugtrekken uit het Ecowasblok. De aangekondigde sancties weigeren ze uit te voeren omdat ze “illegaal, onwettig en onmenselijk” zouden zijn.Ook de militaire machthebbers van Guinee, eveneens een Ecowas-lidstaat, hebben dinsdagochtend laten weten “niet akkoord te gaan” met een eventuele interventie en de sancties. De economische strafmaatregelen kunnen volgens de junta “geen oplossing zijn voor het huidige probleem” en zullen leiden tot “een menselijke ramp waarvan de gevolgen de grenzen van Niger kunnen overschrijden”.De afgelopen jaren volgden coups in de Sahel-regio elkaar in rap tempo op. Twee jaar geleden, in 2021, grepen militairen in zowel in Mali als Guinee de macht. Begin vorig jaar werden die militaire machtsovernames gevolgd door een staatsgreep in Burkina Faso. De staatsgrepen gaan vaak gepaard met frustratie over het Franse optreden tegen jihadistische groeperingen, die de afgelopen jaren steeds meer voet aan de grond hebben gekregen in de regio. Volgens de coupplegers in Mali en Burkina Faso deden de destijds in hun landen aanwezige Franse militairen te weinig tegen terrorisme.Ook in Niger richten de coupplegers hun pijlen op de Fransen en hun aanwezigheid in het land. Zondag trok een boze menigte met Russische vlaggen naar de Franse ambassade in de Nigerese hoofdstad Niamey, waar brand werd gesticht. Sommige demonstranten probeerden het gebouw van de ex-kolonisator binnen te dringen, wat mislukte – de menigte werd uiteengedreven met door de Fransen afgeschoten traangasgranaten. “President Macron zal geen enkele aanval tolereren”, liet het Elysée weten in een verklaring.Dinsdagochtend maakte Parijs bekend dat zij zal beginnen met het evacueren van Franse en andere Europese staatsburgers. In een bericht aan de Fransen in Niger stond dat “deze evacuatieoperatie is gecoördineerd met de Nigerese strijdkrachten”. De evacués moeten wel zelf naar een verzamelpunt zien te komen. Er zouden zich zo'n 600 Fransen in het land bevinden.",2023-08-01T15:14:19+0200,NL
0,https://www.demorgen.be/snelnieuws/37-drugsdealers-betrapt-en-181-personen-gearresteerd-tijdens-beide-tomorrowland-weekends~b96a158a/,37 drugsdealers betrapt en 181 personen gearresteerd tijdens beide Tomorrowland-weekends,"Op Tomorrowland zijn over twee festivalweekends heen in totaal 37 personen betrapt op het dealen van drugs of op oplichting in dat verband. Dat meldt het Antwerpse parket. Alle 37 krijgen een rechtstreekse dagvaarding voor een themazitting rond drugs op Tomorrowland, die dit najaar zal worden georganiseerd.Drie van de dealers werden ook voorgeleid bij de onderzoeksrechter. De politie vatte voorts 360 festivalgangers met een gebruikershoeveelheid drugs op zak. Zij moesten net als de dealers het festival definitief verlaten, ze kregen een onmiddellijke minnelijke schikking aangeboden en natuurlijk werden ook de verdovende middelen in beslag genomen. In totaal ging het om maar liefst 86.250 euro aan minnelijke schikkingen.Ook hadden in totaal 4.600 personen medische verzorging nodig. Er moesten 75 personen worden afgevoerd naar het ziekenhuis. Volgens de festivalorganisatie gaat het om normale medische cijfers op een totaal van 200.000 bezoekers.Tomorrowland benadrukt dat slechts een klein deel van de verzorgingen te maken had met alcohol- of drugsintoxicatie. De klachten waren voornamelijk blessures zoals verstuikingen en blaren. De meeste ‘patiënten’ van de medische hulppost staan trouwens al snel weer op het festivalterrein.De zeventiende editie van Tomorrowland werd overschaduwd door twee overlijdens: een van een medewerker op de crewcamping tijdens het eerste weekend, een van een bezoeker tijdens het tweede. De doodsoorzaak moet in beide gevallen nog worden vastgesteld. Het parket vermoedde bij de medewerker wel al een drugsgerelateerd incident. De bezoeker werd dan weer bewusteloos aangetroffen en overleed wat later in het ziekenhuis.Tomorrowland zegt er alles aan te doen om bezoekers en medewerkers te sensibiliseren over drugsgebruik en de regelgeving daaromtrent, en de politie voert heel wat controles uit. De aanwezigheid van drugs op het festival volledig voorkomen, zou echter niet realistisch zijn, klinkt het.Dit bericht wordt aangevuld.",2023-08-01T14:43:20+0200,NL
0,https://www.demorgen.be/snelnieuws/zweden-scherpt-grenscontroles-aan-na-koranverbrandingen~bd4dfe35/,Zweden scherpt grenscontroles aan na koranverbrandingen,"De Zweedse regering gaat controles aan de grenzen verder aanscherpen vanwege zorgen over de veiligheid in het land na recente koranverbrandingen. De politie krijgt meer bevoegdheid om mensen aan te houden, te fouilleren en auto’s te doorzoeken.Zweeds premier Ulf Kristersson heeft de nieuwe veiligheidsmaatregelen daarnet bekendgemaakt. “Mensen zonder sterke band met Zweden zouden niet naar ons land moeten kunnen komen om misdrijven te plegen of om onze veiligheidsbelangen te schaden”, zei hij volgens de Zweedse omroep SVT op een persconferentie. Een officieel besluit over de maatregelen volgt waarschijnlijk donderdag.Gisteren nog verbrandden twee mannen een koran tijden een protest voor het parlement van Zweden. Zij hadden een vergunning voor hun betoging, maar de recente reeks van koranverbrandingen in Zweden en buurland Denemarken zorgt voor onrust. De acties leidden namelijk al tot (diplomatieke) spanningen met islamitische landen.De Zweedse regering is daarom bang dat de verbrandingen aanleiding kunnen zijn voor aanvallen. Premier Kristersson zei eerder dat het land te maken heeft met “de meest lastige veiligheidssituatie sinds de Tweede Wereldoorlog”.Er is momenteel zowel in Zweden als in Denemarken geen wet die de verbrandingen verbiedt, maar er wordt wel onderzocht of dat kan worden veranderd om de spanningen te laten afnemen.",2023-08-01T14:36:50+0200,NL
