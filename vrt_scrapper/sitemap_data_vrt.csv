URL,Last Modification,News Title,News Publication Date,News Name,News Language,Text Content
https://www.vrt.be/vrtnws/nl/2023/07/31/iceman-wim-hof-wordt-gelinkt-aan-13-verdrinkingen-hoe-gevaarl/,,"""Iceman"" Wim Hof wordt gelinkt aan 13 verdrinkingen: hoe gevaarlijk is zijn methode?",2023-08-01T11:24:06+02:00,VRT NWS,nl,"De Wim Hof-methode, een combinatie van meditatie, ademhalingstechnieken en blootstelling aan koude, ligt onder vuur. De methode werd ontwikkeld door Nederlander Wim Hof, beter bekend als ""The Iceman"". Een goede vriend van Hof, onderzoeksjournalist Scott Carney, linkt nu minstens 13 verdrinkingen aan Hof en de technieken die hij promoot.
Een speciale meditatietechniek waarbij je eerst gaat hyperventileren om daarna een tijdlang de adem in te houden, eventueel uitgevoerd in een ijsbad: zo zou je de Wim Hof-methode kort door de bocht kunnen samenvatten.
De Nederlander Wim Hof was al van op jonge leeftijd gefascineerd door de koude, yoga en oosterse filosofie en ontwikkelde de methode toen hij zich na het overlijden van zijn vrouw afzonderde in koude gebieden om opnieuw tot rust te komen. Hij brak meerdere kouderecords, naar eigen zeggen dankzij deze techniek.
De methode is over heel de wereld populair, maar recent ligt ze onder vuur en de beschuldigingen komen uit onverwachte hoek: onderzoeksjournalist én vriend van Wim Hof, Scott Carney. Carney was aanvankelijk grote fan van Wim Hof, maar onlangs bracht hij een documentaire uit waarin hij 13 overlijdens linkt aan de Hof-methode.
Hoe werkt de methode precies?
""Wie de methode correct uitvoert, vindt een bepaalde mentale rust die ervoor kan zorgen dat je letterlijk en figuurlijk grenzen kan verleggen"", haalt Wim Hof-instructeur Dominique Stulens de voornaamste reden aan waarom zoveel mensen hun toevlucht zoeken tot deze speciale vorm van meditatie.
Hof en zijn aanhangers zijn er ook van overtuigd dat de methode je immuniteit boost en daardoor niet alleen mentale voordelen heeft, maar ook voor je lichaam heel gezond is. ""Er zijn voldoende bewijzen van de fysieke gezondheidsvoordelen"", citeert Stulenseen recente studie.
""Er is weinig bewijs voor de gezondheidsvoordelen van minutenlang in koud water te blijven"", nuanceert inspanningsfysioloog Romain Meeusen (VUB) in ""De wereld vandaag"" op Radio 1.
Daarnaast haalt hij ook aan dat de methode niet voor iedereen even efficiënt is. ""Wim Hof heeft namelijk een genetisch voordeel"", aldus Meeusen. ""Hij heeft veel bruin vetweefsel en daardoor kan hij makkelijk lang in koude omstandigheden blijven, omdat hij zelf intern wat extra energie aanmaakt."" Die bewering wordt door Stulens dan weer weerlegd.
BELUISTER hier het gesprek met Romain Meeusens over de Wim Hof-methode in ""De wereld vandaag"":
Inspanningsfysioloog Meeusen kan zich niet uitspreken over de 13 verdrinkingen die Scott Carney aan de Hof-methode linkt, maar hij ziet wel degelijk enkele risico's.
In een ijsbad passen we niet dezelfde ademhalingstechniek toe als op een yogamat
Volgens Stulens is de methode niet gevaarlijk. Toch niet als je de juiste technieken gebruikt op het juiste moment. ""In een ijsbad passen we bijvoorbeeld niet dezelfde ademhalingstechniek toe als op een yogamat"", benadrukt hij. ""In plaats van veertig keer snel in te ademen en daarna twee minuten niet te ademen, vragen we mensen in het ijsbad de ademhaling te vertragen naar een ritme zoals je in rust zou ademen.""
Want daar schuilt volgens hem inderdaad het gevaar. Wanneer je de reguliere Wim Hof-methode correct uitvoert kan er hypoxie optreden en daardoor kan je flauwvallen. Daarom mag je die techniek op die manier niet in het water uitvoeren. ""Op de officiële websites en in onze video's en trainingen wordt dit ook altijd expliciet vermeld.""
Daarnaast haalt Stulens ook aan dat niet iedereen in aanmerking komt voor een workshop. ""Kandidaat-deelnemers moeten een vragenlijst invullen en op basis daarvan wordt beslist of ze in aanmerking komen of niet. Wie bijvoorbeeld epilepsie heeft, mag absoluut niet deelnemen. De effecten op wie zwanger is, kennen we niet en daarom mogen ook zij niet deelnemen."""
https://www.vrt.be/vrtnws/nl/2023/08/01/vandalen-kampenhout/,,"Vandalen bekladden scoutslokalen en caravan in Kampenhout, politie zoekt daders: ""Wij nemen dit heel ernstig""",2023-08-01T11:20:53+02:00,VRT NWS,nl,"Vandalen hebben de lokalen van Scouts Nederokkerzeel beklad met allerlei tekeningen en opschriften. Ze spoten met graffiti ook een hakenkruis op een raam. Datzelfde gebeurde ook op een residentiële caravan wat verderop in Kampenhout. De politie is op zoek naar de dader(s) en onderzoekt of de twee incidenten met elkaar te maken hebben.
De politie is op zoek naar een of meer vandalen die de lokalen van Scouts Nederokkerzeel hebben beklad met onder andere een hakenkruis in zwarte graffiti.  Ook wat verderop is een residentiële caravan beklad met een hakenkruis. Of de twee feiten aan elkaar gelinkt zijn, wordt nog onderzocht. Buurtbewoners van de camping vermoeden dat het incident daar een vorm van racisme is tegenover de Afrikaanse bewoner van de caravan.
Een volledig bekladde voorgevel en vernielde ruiten. Het was een onaangename verrassing voor de Scouts van Nederokkerzeel na de terugkeer van hun kamp. ""Het is niet de eerste keer, maar het is nog nooit zo extreem geweest. Een zielige daad, zeker ten opzichte van een jeugdbeweging die volledig draait op de kracht van vrijwilligers"", klinkt het teleurgesteld op Facebook."
https://www.vrt.be/vrtnws/nl/2023/08/01/frankrijk-begint-vandaag-met-evacuatie-van-onderdanen-uit-niger/,,Frankrijk begint vandaag met evacuatie van onderdanen en Europese burgers uit Niger,2023-08-01T10:31:29+02:00,VRT NWS,nl,"Frankrijk begint vandaag met de evacuatie van zijn onderdanen en andere Europese burgers uit het West-Afrikaanse land Niger. Dat heeft het Franse ministerie van Buitenlandse Zaken bevestigd. In Niger hebben militairen vorige week een staatsgreep gepleegd. Frankrijk vreest voor de veiligheid van zijn burgers in Niger.
Via de ambassade in Niamey, de hoofdstad van Niger, heeft Frankrijk zijn onderdanen laten weten dat ""een evacuatieoperatie via de lucht wordt voorbereid"". Het ministerie van Buitenlandse Zaken in Parijs heeft dat bevestigd. De evacuatie zal vandaag beginnen. Frankrijk zal ook andere Europese burgers ontzetten.
""Met het oog op de verslechterende veiligheidssituatie in Niger, en profiterend van de relatieve rust in Niamey, wordt een evacuatieoperatie per vliegtuig vanuit Niamey voorbereid"", zo staat het in een mededeling. De operatie zal ""over een zeer korte periode zal plaatsvinden"". De evacuatieoperatie wordt volgens de mededeling gecoördineerd met de Nigerese strijdkrachten.
Ook Italië zegt dat het een vlucht aanbiedt om landgenoten te repatriëren.
Er zijn zo'n 600 Franse burgers aanwezig in Niger. Frankrijk vreest dat zij zullen worden geviseerd door aanhangers van het nieuwe militaire regime. Na de staatsgreep vorige week was er al veel protest tegen de gewezen kolonisator.
Zondag probeerden duizenden aanhangers van de staatsgreep de Franse ambassade in Niamey binnen te vallen. Ze moesten met traangas uiteen worden gedreven. De Franse president Emmanuel Macron dreigde ermee om op te treden tegen iedere aanval op Franse burgers en op Franse belangen in Niger.
Keert ook Niger zich af van het Westen?"
https://www.vrt.be/vrtnws/nl/2023/08/01/mobiliteitsexpert-over-nieuw-parkeerbeleid-antwerpen/,,"Mobiliteitsexpert Dirk Lauwers vreest ""waterbedeffect"" door nieuw parkeerbeleid in Antwerpen: ""Minder verkeer in de binnenstad, maar meer erbuiten""",2023-08-01T10:29:10+02:00,VRT NWS,nl,"Dirk Lauwers, professor Stedenbouw en Ruimtelijke Planning aan de UAntwerpen, vreest voor een ""waterbedeffect"" door het nieuwe parkeerbeleid van de stad Antwerpen. In de binnenstad zal het verkeer afnemen, omdat mensen er geen parkeerplaats gaan zoeken. Maar dat zullen ze wel gaan doen in de omliggende wijken, waardoor het verkeer daar zal toenemen. ""Het basisprincipe is goed, maar er zijn nog bekommernissen.""
Vanaf vandaag mogen alleen nog bewoners hun auto op de straat parkeren in de historische binnenstad van Antwerpen. Het gaat om het gebied tussen de Scheldekaaien, de Brouwersvliet, de Leien en de Scheldestraat. Zorgverstrekkers, bepaalde ondernemers en mensen met een handicap kunnen nog wel een vergunning aanvragen. Bewoners kunnen er ook een aanvragen voor bezoekers. Alle andere bezoekers van de stad moeten hun auto voortaan parkeren in een parkeergarage.
""Het is een eerste stap om orde te gaan brengen in de chaos. Dat hebben ook al veel andere steden in Europa gedaan"", zegt Dirk Lauwers, professor Stedenbouw en Ruimtelijke Planning aan de Universiteit van Antwerpen.
Op drukke winkeldagen zal er niet genoeg plaats zijn in de parkeergarages, daar waren nu al ""parkeercarrousels""
Lauwers vreest ook dat in de parkeergarages niet altijd genoeg plaats zal zijn. ""Op gewone werkdagen zal het waarschijnlijk wel lukken, al zal dat nog moeten blijken. Op drukke winkeldagen zal dat niet het geval zijn. Er waren nu al ""parkeercarrousels"" rond die garages, op de koopzondagen en zeker ook in de koopjesperiodes. Bezoekers werden altijd al doorverwezen naar die parkings en nu blijft het sowieso nog de enige mogelijkheid.""
Meer inzetten op andere vervoersmiddelen dan de auto, blijft dus de boodschap, volgens Lauwers. ""De stad blijft toch erg benadrukken, dat je welkom bent met de auto in de binnenstad, terwijl er park-and-rides zijn en tramverbindingen. Er is ook veel geïnvesteerd in voorzieningen voor fietsers. Ze zouden toch ook nog wat nadruk mogen leggen op die alternatieven. De park-and-rides moeten veel efficiënter gebruikt worden. Die staan nu voor maar 10 tot 15 procent vol. Daar moet je dan natuurlijk het openbaar vervoer weer betrouwbaarder voor maken en ook langer laten rijden.""
Ook ondernemers moeten nadenken over andere vervoersmiddelen, vindt Lauwers. Die blijven welkom, maar moeten betalen voor vergunningen. ""Ook vroeger moesten ze al betalen om te parkeren. Je kan je ook afvragen of het echt nodig is om voor een klein klusje een bestelwagen te nemen. Dat kan misschien ook met een cargobike. Je ziet die intussen in veel steden rondrijden, ook al in Antwerpen. Dat wordt misschien wel goedkoper, want daarmee verbruik je ook geen benzine.""
Antwerpen deelt parkeervergunningen uit als Sinterklaasgeschenken, voor bewoners blijft het vloeken en zoeken
Het parkeerbeleid mag ook strenger voor bewoners, vindt Lauwers. ""Er zijn al heel veel steden die hun bewoners willen ontlasten van de parkeerdruk van bezoekers: Amsterdam, Rotterdam, Oslo, Stockholm, Zurich... Maar ook het parkeren voor bewoners is daar veel strenger. Antwerpen deelt parkeervergunningen uit als Sinterklaasgeschenken. Bewoners kunnen 2 auto's gratis parkeren. Mijn collega heeft dat onderzocht in de universiteitswijk. Daar zijn per 100 parkeerplaatsen, 130 vergunningen uitgereikt. De druk zal met het nieuwe beleid dus iets minder worden, maar voor bewoners zal het vloeken en zoeken blijven."""
https://www.vrt.be/vrtnws/nl/2023/08/01/da-s-pech-maar-geen-pechstrook-wegen-en-verkeer-komt-met-cam/,,"""Da's pech, maar geen pechstrook"": Wegen en Verkeer lanceert campagne tegen onjuist gebruik pechstrook",2023-08-01T10:12:29+02:00,VRT NWS,nl,"Om het verkeerd gebruik van de pechstrook aan te pakken en de veiligheid op pechstroken en pechhavens te verhogen, lanceert Vlaams minister van Mobiliteit Lydia Peeters (Open VLD) samen met het Agentschap Wegen en Verkeer (AWV) de campagne ""Da's pech, maar geen pechstrook"".
Bestuurders die op de pechstrook stoppen om te plassen of om te telefoneren,  bestuurders die de pechstrook gebruiken om de file te omzeilen of vrachtwagenbestuurders die parkeren op de pechstrook voor hun rustpauze... allemaal vormen van oneigenlijk en gevaarlijk gebruik van de pechstrook.
Er vallen ook nog steeds heel wat doden en gewonden op de pechstroken. De laatste drie jaar schommelde het aantal ongevallen met gewonden op pechstroken in Vlaanderen tussen de 10 en 30, waarvan jaarlijks 5 à 10 ongevallen met doden en/of zwaargewonden.
De campagne ""Da's pech, maar geen pechstrook"", die in de maand augustus loopt, benadrukt dat de pechstrook enkel gebruikt mag worden bij autopech. Voor de rest parkeren bestuurders best op een nabijgelegen parkeerterrein. Zo hopen het agentschap Wegen en Verkeer en Vlaams minister van Mobiliteit Lydia Peeters (Open VLD) het verkeerde gebruik van de pechstrook te helpen verminderen.
Met de campagne wil ik de weggebruikers bewustmaken dat de pechstrook niet gemaakt is voor alle soorten pech"", zegt minister Lydia Peeters. ""Met het drukke verkeer dat vlak ernaast voorbijraast, houdt het gebruik van de pechstrook altijd risico's in en soms zijn die levensgevaarlijk.""
Wie toch autopech heeft, moet rekening houden met een aantal veiligheidsmaatregelen: zo moeten alle passagiers een fluo hesje dragen, moet je op voldoende afstand van het voertuig een gevarendriehoek plaatsen, ga je achter de vangrail staan en bel je meteen de hulpdiensten.
Op het verkeerd gebruik van de pechstrook staan trouwens stevige boetes. Voor onterecht stoppen op de pechstrook riskeer je een boete van 160 tot 2.000 euro. Voor rijden over de pechstrook is een boete van 240 tot 4.000 euro mogelijk."
https://www.vrt.be/vrtnws/nl/2023/08/01/de-junta-in-myanmar-verleent-ex-leider-suu-kyi-gratie-voor-vijf/,,Myanmarese junta verleent ex-leider Aung San Suu Kyi gedeeltelijk gratie,2023-08-01T09:28:12+02:00,VRT NWS,nl,"De voormalige leider van Myanmar en Nobelprijswinnaar Aung San Suu Kyi (78) krijgt gratie voor 5 van de 19 misdrijven die ze volgens het regime heeft begaan. Dat melden staatsmedia. De gratieverlening maakt deel uit van de amnestie die de junta in Myanmar aan meer dan 7.000 gevangenen gaf voor de boeddhistische vastentijd. ""Maar het lijkt er niet op dat ze nu vrij zal komen"", zegt correspondente Annelie Langerak.
In 2021 voerde het leger van Myanmar een staatgreep uit. Daarbij werd de leider Aung San Suu Kyi afgezet en voor verschillende misdaden veroordeeld tot een gevangenisstraf van 33 jaar. De misdaden gaan van opruiing tot corruptie. Ze ontkende alle beschuldigingen en ging in beroep. Vorige week verliet ze de gevangenis en werd ze in de hoofdstad Naypyitaw onder huisarrest geplaatst.
Vandaag melden de Myanmarese staatsmedia dat het regime haar gratie heeft verleend voor vijf van de 19 misdrijven. ""In 14 andere zaken moet zij haar straf nog uitzitten"", zegt correspondente Annelie Langerak in ""De ochtend"". Volgens persagentschap Reuters moet ze nog in huisarrest blijven.
Wat dit nu precies betekent, is voorlopig onduidelijk. ""Zolang ze niet worden vrijgelaten, betekent dit zeer weinig"", zegt Langerak. ""Dat lijkt niet te gebeuren. Het lijkt er eerder op dat de junta verwarring probeert te zaaien voor het volk om een antwoord te geven op de brute onderdrukking.""
De militaire junta krijgt het land niet onder controle sinds de staatsgreep in 2021. ""Het volk van Myanmar heeft zich verenigd in verzetsgroepen. Dagelijks zijn er protesten en wordt er gestaakt. Het land is in complete chaos terechtgekomen.""
Suu Kyi is de dochter van de onafhankelijkheidsheld van Myanmar en werd in 1989 voor het eerst onder huisarrest geplaatst na massale protesten tegen decennia van militair bewind.
Sindsdien woedt er een conflict in Myanmar. Daarbij vielen al meer dan 3.000 doden en sloegen honderdduizenden inwoners op de vlucht.
Tijdens haar ambtstermijn als regeringsleider kreeg ze ook kritiek op de manier hoe ze omging met de Rohingya, de moslimminderheid in het westen van het land. Aung San Suu Kyi verdedigde het leger toen die de Rohingya brutaal aanviel en op bloedige wijze verdreef naar Bangladesh."
https://www.vrt.be/vrtnws/nl/2023/08/01/standaard-geen-kassaticket-meer-in-frankrijk/,,"Wie een ticket of factuur wil aan de kassa in Frankrijk, moet er voortaan expliciet om vragen",2023-08-01T09:22:26+02:00,VRT NWS,nl,"In Frankrijk krijg je vanaf vandaag niet meer automatisch een kasticket of factuur in de winkel. De Franse regering wil op die manier de verspilling van papier tegengaan. Wie toch een kassabon wil, kan dat wel nog altijd krijgen maar je moet er dan wel naar vragen. Ook een elektronisch ticket via mail, sms of op je klantenkaart is mogelijk.
De Franse regering komt ook met cijfers over de papierverspilling. ""Een derde van de Franse klanten gooit een kassabon meteen weg. Per jaar worden 30 miljard bonnetjes geprint, 150.000 ton aan papier"", geeft correspondent Frank Renout in ""De ochtend"" op Radio 1 mee.
De maatregel had al eerder in werking moeten treden, op 1 januari van dit jaar al. Maar dat werd uitgesteld tot 1 april. Toen de discussie over inflatie hard leefde, werd de datum opnieuw opgeschoven. Tot vandaag dus.Op het verbod gelden wel verschillende uitzonderingen, onder meer voor elektroapparaten waarop een garantie geldt. Ook in hotels en restaurants blijven papieren tickets bestaan, omdat die uitgaven soms als onkosten worden aangegeven. Ook weegschalen in grootwarenhuizen blijven bons afdrukken om te kunnen scannen.
Consumentenorganisaties maken zich zorgen over de privacy
Frank Renout maakt wel enkele kanttekeningen bij de aanpassing. ""Grote consumentenorganisaties maken zich zorgen over de privacy van klanten als alle informatie wordt gedigitaliseerd. Grote bedrijven kunnen daarmee aan de slag gaan om je te benaderen. Zit de klant daarop te wachten? Specialisten wijzen daarnaast op digitale bonnen die járen moeten bewaard worden op servers. Dat kost veel stroom en dat levert CO2-uitstoot op.""
ELUISTER - Het volledige gesprek met Frank Renout in ""De ochtend"":
Ook Wallonië pakt de kassabon aan. Het Waals parlement keurde in maart een afvaldecreet goed dat het mogelijk maakt de papieren versie te verbieden. De maatregel zou dit jaar nog ingaan, maar eerst moet het decreet gepubliceerd worden in het Belgisch Staatsblad.Voorlopig zijn er geen concrete plannen voor Vlaanderen, hoewel steeds meer en meer winkels op de digitale kar springen. Zo krijg je bij kledingketen LolaLiza je kassabon al via mail."
https://www.vrt.be/vrtnws/nl/2023/08/01/machine-veroorzaakt-brand-bij-veevoederbedrijf-in-roeselare/,,Machine veroorzaakt brand bij veevoederbedrijf in Roeselare,2023-08-01T08:46:00+02:00,VRT NWS,nl,"In Roeselare de brand in veevoederbedrijf Debaillie onder controle. Op de eerste verdieping was er brand ontstaan in een machine, wat gepaard ging met serieuze rookontwikkeling. Er raakte niemand gewond.
Het was een werknemer van de firma Debaillie die de brand opmerkte bij het veevoederbedrijf langs de Roeselaarse vaart. Rond half zeven stond een machine in brand en dat zorgde voor veel rook. De brandweer kreeg het vuur snel onder controle en kon voorkomen dat de silo's van het bedrijf in brand vlogen.
""In een dergelijk complex gebouw is het niet altijd even gemakkelijk om een brand te blussen"", legt Toon Dumoulin van de brandweer van Roeselare uit. ""We hebben gelukkig vlot de oorzaak gevonden. Een technisch probleem ligt aan de basis van de brand."""
https://www.vrt.be/vrtnws/nl/2023/08/01/zelfde-wolkenkrabber-in-moskou-geraakt-bij-nieuwe-droneaanval/,,Zelfde wolkenkrabber in Moskou getroffen door nieuwe droneaanval,2023-08-01T07:22:42+02:00,VRT NWS,nl,"Een drone heeft een wolkenkrabber in de Russische hoofdstad Moskou getroffen. Dat zegt de burgemeester van de stad, Sergej Sobjanin. Hij heeft geen gewonden gemeld. Het gaat om dezelfde wolkenkrabber die zondag doelwit was van een droneaanval.
""Verschillende drones zijn vannacht neergeschoten, maar één drone vloog in dezelfde toren in het Moskou-Citycomplex (zakenwijk, red.)"", zei Sobjanin op berichtendienst Telegram. Hij heeft het over de toren waar afgelopen zondag ook een drone tegenaan was gevlogen. De andere drones zouden zijn neergehaald door het luchtafweersysteem.
Volgens Sobjanin zijn er geen gewonden. Het gebouw raakte beschadigd op de 21e verdieping en zo'n 150 vierkante meter beglazing werd vernield, zegt hij. De hulpdiensten waren snel ter plaatse. De internationale luchthaven van Moskou, Vnukovo, werd korte tijd gesloten.
Wie verantwoordelijk is, blijft voorlopig onduidelijk. Het Russische ministerie van Defensie kijkt naar Oekraïne, maar nog geen enkele Oekraïense leidinggevende heeft de aanval opgeëist.
BEKIJK - Ooggetuigen vertellen wat er precies gebeurde:
Het zou al zeker de vijfde keer zijn sinds mei dat een drone Moskou bereikt. In mei vloog zelfs een drone in op het Kremlin. Oekraïne heeft nog geen enkele aanval opgeëist. De Oekraïense president Volodimir Zelenski zei zondag na de eerste droneaanval op de wolkenkrabber wel dat aanvallen op Russisch territorium een ""onvermijdelijke, natuurlijke en volkomen eerlijke ontwikkeling"" zijn.
""Geleidelijk aan komt de oorlog naar het Russische territorium, naar zijn symbolische centra en militaire basissen"", zei hij zondag na de vorige droneaanval op de wolkenkrabber.
De droneaanvallen op Moskou volgen op een Russische aanval op Charkiv. Een drone sloeg er in op een studentenwoning. Twee verdiepingen raakten volledig verwoest, zei de burgemeester Ihor Terechov. Een persoon raakte toen gewond.
Afgelopen nacht zou Rusland ook een aanval hebben afgeslagen van drie Oekraïense drones op haar patrouilleboten in de Zwarte Zee. ""De drie vijandelijke marinedrones werden vernietigd"" door vuur van de Russische schepen, aldus het ministerie, dat eraan toevoegde dat de schepen werden aangevallen 340 km ten zuidwesten van Sebastopol, de thuishaven van de Russische Zwarte Zeevloot in de geannexeerde Krim.
Maritieme drones zijn onbemande, vanop afstand bestuurde vaartuigen die op het wateroppervlak opereren. Moskou beschuldigt het Oekraïense leger regelmatig van het gebruik van dit soort drones om doelen in de Zwarte Zee aan te vallen.
De Zwarte Zee staat in het middelpunt van de verhoogde spanningen nadat Rusland zich vorige week had teruggetrokken uit een internationale overeenkomst over de Oekraïense graanexport.
Moskou en Kiev waarschuwden beide schepen van de tegenstander die op de Zwarte Zee varen dat ze doelwit kunnen zijn als ze naar vijandelijke havens varen.
Bij de Russische aanvallen van gisteren in het zuiden van Oekraïne zijn ondertussen al zeker zeven burgers om het leven gekomen. In de stad, Kryvy Rig, de geboortestad van Zelenski, sloegen twee Russische raketten in.
Een daarvan trof een negen verdiepingen tellend flatgebouw. Oleksandr Vikul, de militaire leider van de stad, had het rond de middag over zeker vijf doden, onder wie een moeder en haar tienjarige dochter. De lokale autoriteiten vermoeden dat er nog meer mensen onder het puin liggen. Het getroffen appartement is deels uitgebrand en dreigt in te storten, blijkt uit videobeelden.
In de stad Cherson, die in oktober 2022 bevrijd werd van de Russische bezetter, kwam een medewerker van het gemeentepersoneel om bij Russisch artillerievuur, zegt het lokale militaire bestuur. Twee collega's raakten gewond. En in de namiddag kwam nog een man om door Russische schoten, een andere raakte gewond. Het grootste deel van de provincie Cherson blijft bezet door Russische troepen.
De Oekraïense president Volodimir Zelenski betuigde zijn medeleven met de slachtoffers via berichtendienst Telegram. Hij veroordeelde de ""Russische terreur""."
https://www.vrt.be/vrtnws/nl/2023/08/01/x-logo-verwijderd/,,Nieuwe fel knipperende logo op kantoorgebouw van mediaplatform X (het voormalige Twitter) is al verwijderd,2023-08-01T07:19:42+02:00,VRT NWS,nl,"Een gigantische, fel knipperende X, die moest dienen als nieuw logo op het kantoorgebouw in San Francisco van het bedrijf dat voormalig gekend was als Twitter, is verwijderd. Het logo werd pas vrijdag geïnstalleerd, maar de stad kreeg er dit weekend toch al 24 officiële klachten over. Het zou niet alleen onveilig geplaatst zijn, maar het felle knipperlicht was ook enorm storend voor sommige buren.
Miljardair Elon Musk heeft socialemediaplatform Twitter omgedoopt tot X. En net als bijde invoering van de betalende blauwe vinkjeskort na het aantreden van de nieuwe eigenaar van het bedrijf verloopt de rebranding van X vrij chaotisch.
Vorige week maandag kondigde Linda Yaccarino, die vorige maand de functie als CEO van Twitter van Musk overnam, aan dat de naamsverandering een feit was. ""Lights, camera, X"", schreef ze onder meer op haar eigen socialemediaplatform.
Bij een nieuwe naam hoort een volledige make-over en hoewel er al een digitale X de gevel sierde van het hoofdkantoor in San Francisco moesten zo snel mogelijk alle fysieke herinneringen aan het oude Twitter gewist worden.
Op een gegeven moment was door de kortstondige pauze enkel nog ""er"" te lezen op het gebouw. Restanten van het woord Twitter.
Enkele dagen later, op vrijdag, prijkte er plots een gigantische X op het dak van het kantoorgebouw. Het departement Bouwinspectie van de stad kon niet lachen met de plotse wijziging. Niet alleen was er opnieuw geen vergunning aangevraagd - wat nodig is wanneer je het historische karakter van een gebouw wijzigt -, maar ook de nodige veiligheidsinspecties hadden niet plaatsgevonden.
Op de koop toe waren ook de buren niet opgezet met het nieuwe logo. Het licht van de X was ontzettend fel en knipperde bovendien heel hard. Op sociale media circuleerden al snel video's van buurtbewoners die aantoonden hoe storend dat licht was.
De stad kreeg in een mum van tijd 24 klachten binnen. Klachten die blijkbaar ook tot bij de X-top geraakt zijn, want vandaag blijkt dat het logo - even snel als het kwam - opnieuw verdwenen is."
https://www.vrt.be/vrtnws/nl/2023/08/01/australie-kindermisbruik-creche/,,Voormalige kinderverzorger in Australië aangeklaagd voor misbruik van 91 kinderen ,2023-08-01T07:03:17+02:00,VRT NWS,nl,"In Australië is een voormalige kinderverzorger aangeklaagd voor meer dan 1.600 gevallen van misbruik tegen 91 kinderen. De man van 45 maakte beelden van zijn slachtoffers, allemaal jonge meisjes, en verspreidde die online. Hij zit sinds augustus vorig jaar in de cel.
Al in 2014 kwam de politie van Queensland, in Australië kinderporno op het spoor op het dark web. Maar het duurde tot 2022 voor onderzoekers konden vaststellen dat de beelden gemaakt waren in een kinderdagverblijf in Brisbane, op basis van elementen in de achtergrond.
Na nieuw onderzoek werd een man van 45 opgepakt. Bij huiszoekingen werden bijna 4.000 foto's en video's van het kindermisbruik gevonden.
De man is nu aangeklaagd voor 1.623 gevallen van misbruik tegen 91 kinderen. Daarbij zijn ook 136 gevallen van verkrachting en 110 gevallen van seks met een kind onder de 10 jaar. De slachtoffers waren allemaal meisjes.
BEKIJK - 'Dit is een afschuwelijke zaak"", zegt politieman Michael Fitzgerald:
De kinderverzorger maakte de beelden tussen 2007 en 2022 in 10 verschillende kinderdagverblijven in Sydney en Brisbane in Australië. Hij maakte ook slachtoffers in een ander land, al is nog niet bekend waar. Alle 87 Australische slachtoffers zijn geïdentificeerd, naar 4 anderen in het buitenland is de politie nog aan het zoeken.
De slachtoffers en hun families zijn op de hoogte gesteld van het onderzoek. Sommige kinderen die slachtoffer werden, zijn nu al meerderjarig.
De vermoedelijke dader zit sinds augustus vorig jaar in voorhechtenis. De zaak zal binnen drie weken een eerste keer voorkomen, hij kan levenslang krijgen."
https://www.vrt.be/vrtnws/nl/2023/08/01/angus-cloud-uit-euphoria-is-overleden/,,"Acteur Angus Cloud (25), drugsdealer Fez uit populaire dramareeks ""Euphoria"", is overleden",2023-08-01T06:49:53+02:00,VRT NWS,nl,"In de Verenigde Staten is acteur Angus Cloud overleden. Hij was 25. Cloud is vooral bekend voor zijn rol als de drugsdealer Fez(co) in de populaire en met prijzen overladen HBO-reeks ""Euphoria"".
Wie met vragen zit over zelfdoding kan terecht op deZelfmoordlijn, op het gratis nummer 1813, of opzelfmoordlijn1813.be.Nood aan een gesprek? Dan kan u 24/7 terecht bijTele-Onthaalop het nummer 106. U kan ook chatten viawww.tele-onthaal.be. Jongeren kunnen terecht bijAwelop telefoonnummer 102, of via chat opawel.be.
""Het is met een ontzettend zwaar gemoed dat we afscheid moeten nemen van een ongelofelijk persoon. Als artiest, vriend, broer en zoon... Angus was speciaal voor elk van ons op zo veel manieren"", verspreidt de aangeslagen familie in een bericht. Cloud werd dood aangetroffen thuis in Oakland (Californië).De familie laat ook weten dat de vader van Cloud vorige week werd begraven en dat de acteur ""zwaar worstelde"" met dat verlies.""Angus was openhartig over zijn mentale problemen en we hopen dat zijn dood andereneraan kan herinneren dat ze niet alleen staan en dat ze niet in stilte hoeven te lijden"", aldus de nabestaanden.
Cloud werd letterlijk van straat geplukt voor zijn rol in ""Euphoria"" (bij ons te zien op Streamz). Hij werd aangesproken toen hij werkte in een eettent waar ze kip en wafels verkochten.""Ik dacht eerst dat het om een grap ging. Ik wilde mijn telefoonnummer niet geven"", vertelde de acteur daarover in maart. ""Spraken ze me aan omdat ik eruitzie als een ster? Nee, toen viel mijn frank: het was omdat ik eruitzie als een drugsdealer.""Cloud speelde uiteindelijk twee seizoenen de rol van Fez in ""Euphoria"", het populaire tienerdrama dat Zendaya tot een van de leading ladies van Hollywood maakte.
SPOILER ALERT- Voor het aangekondigde derde seizoen kunnen de makers van de serie in de rats zitten met de verhaallijnen voor Fez. Of ook weer niet.De drugsdealer raakte op het einde van seizoen 2 namelijk betrokken bij een schietpartij. Overleeft hij het of niet? Het derde seizoen moet wel nog gedraaid worden. Een releasedatum is niet geprikt.
BEKIJK - Angus Cloud als Fez:
Cloud had nooit kunnen denken dat ""Euphoria"" een immens succes zou worden. De bekendheid die ermee gepaard ging, overviel hem compleet. ""Het verschil met alle andere acteurs was dat zij beroemd wilden worden. Ze werkten hard met het idee de top te bereiken. Voor mij was het gewoon een té goed voorstel om ""nee"" tegen te zeggen.""
Het verschil met de anderen? Zij wilden beroemd worden
Veel fans verwarden Cloud met zijn personage en dachten dat hij zichzelf speelde in de rol. Hij kon zich daarover opwinden. ""Zo eenvoudig is het niet. Ik heb veel aan het personage toegevoegd. Je kunt geloven wat je wil: hij heeft niets met mij te maken"", vertelde hij aan het vakblad Variety. Cloud had liever niet dat fans hem herkenden. ""Ik wil niet speciaal behandeld worden"", klonk het.
Cloud acteerde ook in de films ""North Hollywood"" en ""The line"" naast John Malkovich, Alex Wolff en Austin Abrams. Hij werd vorig jaar nog het nieuwe gezicht van Polo (Ralph Lauren Fragrances)"
https://www.vrt.be/vrtnws/nl/2023/08/01/dropzones-deelvoertuigen-barsten-uit-hun-voegen/,,Dropzones deelvoertuigen in Brussel barsten uit hun voegen,2023-08-01T06:30:52+02:00,VRT NWS,nl,"Sinds 1 juli is het in de meeste Brusselse gemeenten verplicht om deelvoertuigen in een dropzone achter te laten. Alleen zijn die speciale parkeervakken op verschillende punten in het gewest zo overbelast, dat ze zich spontaan uitbreiden naar het voetpad en de rest van de straat.
In Sint-Gillis, Etterbeek, Sint-Pieters-Woluwe, Koekelberg, Sint-Agatha-Berchem, Jette, Brussel-Stad en Schaarbeek is het sinds deze zomer verplicht om je deelvoertuig in een drop-off zone te parkeren. Gebruikers die hun steps buiten deze zones willen achterlaten, kunnen hun reis niet onderbreken en moeten blijven betalen. Buiten zo’n dropzone parkeren, is in principe dus onmogelijk.
Alleen gaan de drop-off zones op verschillende plaatsen ten onder aan hun eigen succes, waardoor het onmogelijk is je fiets of step reglementair (binnen de markeringen) achter te laten. ""We weten dat verschillende zones momenteel overbelast zijn"", zegt Marie Thibaut de Maisieres, woordvoerster van minister van mobiliteit Elke Van den Brandt (Groen).
Onder andere in Elsene staan de dropzones volgens haar nog niet helemaal op punt.""Elsene bevindt zich momenteel in een testfase"", aldus de woordvoerster. ""De drop-off zones worden er in real time gemonitord om zicht te krijgen op de gebieden die momenteel overbelast zijn, zodat daar extra zones kunnen worden ingericht. De grens van Elsene met Ukkel is bijvoorbeeld zo'n gebied.""
Die tactiek wordt ook in omgekeerde richting toegepast. ""Drop-off zones die niet of te weinig gebruikt worden, verplaatsen we naar gebieden die nood hebben aan extra capaciteit.""
In verschillende gemeenten - waaronderKoekelberg,SchaarbeekenBrussel-Stad- zullen er deze zomer nog extra dropzones worden ingericht, al zal het systeem pas echt op punt staan vanaf 1 januari volgend jaar. Dan gaat hetgewestelijk decreetvan kracht en worden dropzones verplicht in het hele gewest.
Het decreet legt ook het aantal steps aan banden: vanaf 1 januari zullen er nog 8.000 steps door de Brusselse straten rijden, tegenover 21.000 vandaag. Ook dat moet het probleem van uitpuilende parkeerzones helpen oplossen.
Het besluit gaat deze zomer al van kracht, maar de omschakeling naar het nieuwe systeem voor operatoren zal in de praktijk dus plaatsvinden op 1 januari 2024. ""Tot dan blijven alle aanpassingen mogelijk"", aldus nog het kabinet van minister Van den Brandt."
https://www.vrt.be/vrtnws/nl/2023/07/31/antwerps-poetsbedrijf-parkeerbeleid/,,"Antwerps poetsbedrijf gaat noodgedwongen creatief om met nieuw parkeerbeleid: ""Met plooifietsen naar onze klanten""",2023-08-01T05:35:01+02:00,VRT NWS,nl,"Het Antwerpse poetsbedrijf C-Maxi heeft een creatieve oplossing gevonden voor het nieuwe parkeerbeleid dat op 1 augustus ingaat. Bezoekers mogen niet meer op straat parkeren in de binnenstad van Antwerpen. Ondernemers kunnen dat nog wel met een vergunning, maar dat zal voor het poetsbedrijf duizenden euro's kosten. Als tijdelijke oplossing zullen de medewerkers hun wagens aan de rand van de stad achterlaten en met een plooifiets, en het poetsmateriaal, naar de klant fietsen.
Vanaf vandaag verandert het parkeerbeleid in de stad Antwerpen. Bezoekers mogen niet meer op straat parkeren, maar moeten hun wagen achterlaten in de publieke parkings of buiten de stad. Voor ondernemers is er een uitzondering. Met een vergunning mogen bedrijven nog steeds op straat parkeren om makkelijk hun diensten te verlenen bij klanten.
Maar zo'n vergunning kan duur oplopen. ""Dat gaat ons ongeveer 6.300 euro kosten. Dat is een ramp"", zegt Mohammed Ahdaoui, regioverantwoordelijke van het poetsbedrijf C-Maxi. Het bedrijf heeft 27 bedrijfswagens. ""We hebben een vergunning aangevraagd. Als tijdelijke oplossing gaan we onze wagen aan de rand van de stad parkeren en met een ploofiets, en al ons poetsmateriaal, naar de klant rijden.""
Tot vandaag betaalde het poetsbedrijf haar parkeerplek via de parkeerapp van de stad, maar een vergunning zal te veel kosten. ""Onze meeste klanten zitten in het stadscentrum, dat is een catastrofe."" En met de fiets is het ook niet eenvoudig. ""Investeren in elektrische fietsen lijkt ons logistiek gewoon niet haalbaar.""
Het poetsbedrijf heeft wel een vergunning aangevraagd, maar staat in contact met de stad voor een betere oplossing. ""We hebben onze advocaten gevraagd om een brief te sturen voor een andere oplossing. We willen dat ondernemers aan een ander tarief mogen parkeren op straat."" Anders vreest Mohammed voor het ergste. ""Zo'n vergunning is veel te duur en we gaan dat ook niet doorrekenen aan onze klanten. Dan vrees ik ervoor dat we niet in de stad terechtkunnen en dat we klanten gaan verliezen."""
https://www.vrt.be/vrtnws/nl/2023/07/14/rente-spaarrekeningen/,,Nu ook grootbanken de rente verder optrekken: zo haal je momenteel het meeste uit je spaargeld,2023-08-01T05:34:47+02:00,VRT NWS,nl,"Vandaag verhogen de grootbanken BNP Paribas Fortis, KBC en ING en de kleinere Beobank de rente op verschillende spaarboekjes. In juli trokken ook onder meer Belfius, Argenta, Crelan en Axa bank al hun rente op. Maar hoe haal je het meeste uit die hogere spaarrente? Vier handige tips.
De banken hebben het voorbije jaar niet alleen geaarzeld om de hogere rentevoeten van de Europese Centrale Bank door te rekenen naar hun spaarboekjes. Ze hebben ook allerlei drempels ingevoerd in de hoop hun oplopende rentekosten in te perken. Wie niet actief op zoek gaat naar de hoogste rentevoet, laat de belangrijkste renteverhogingen vaak aan zich voorbij gaan.
Het is dus belangrijk dat je goed kijkt welke spaarrekening je hebt. Want banken hebben heel wat nieuwe spaarrekeningen met een hogere rentevoet op de markt gebracht. Maar die hogere rentes gelden niet altijd voor de oude spaarrekeningen, die veel klanten nog altijd gebruiken.
BijINGbijvoorbeeld bestaan nog altijd spaarrekeningen met namen als ING Oranje Boekje, ING Lion Premium Boekje en ING Lion Deposit waar de renteverhoging heel beperkt is (tot  0,70 procent). Hogere rentevoeten krijg je bij de ING Spaarrekening (1,50 procent).
BijBNP Paribas Fortislevert de gewone spaarrekening nog altijd weinig op (0,50 procent). Om een betere rentevoet te krijgen (1,50 procent) verhuis je jouw spaargeld beter naar de Spaarrekening Plus. Daar weegt dan weer de getrouwheidspremie zwaarder door waardoor je jouw geld best een jaar lang laat staan.
OokBelfiuslanceerde begin dit jaar een rekening met een hogere getrouwheidspremie (Fidelity spaarrekening), die meer biedt (1,25 procent) dan de gewone spaarrekening (0,90 procent).
KBCheeft geen nieuwe spaarrekening in het leven geroepen. De renteverhoging op de klassieke spaarrekening is beperkt gebleven (0,90 procent). Wie van een hogere rente wil genieten, kan gebruik maken van de Start2Save-rekening. Daarop kan je maximaal 500 euro per maand sparen.
De spaarrekeningen met de hoogste rentevoeten zijn doorgaans die met een hoge getrouwheidspremie. Op die getrouwheidspremie heb je pas recht als jouw geld 12 maanden onafgebroken op de rekening blijft. Bij grotere bedragen doe je er dus goed aan om te onthouden wanneer je die periode van 12 maand bereikt, vooraleer je geld afhaalt van jouw spaarrekening.
Op de getrouwheidspremie heb je pas recht als jouw geld 12 maanden onafgebroken op de rekening blijft
Haal je toch geld van jouw rekening, dan is de bank verplicht om ervan uit te gaan dat je eerst jouw laatste overschrijvingen afhaalt, geld dus waarvoor de renteperiode voor de getrouwheidspremie nog het minst ver gevorderd is. Deze berekeningswijze is de meest voordelige voor de consument.
Schrijf je geld over van de ene naar deandere spaarrekening binnen dezelfde bank? Dan behoud je de opgebouwde getrouwheidspremie. Er zijn wel enkele belangrijke voorwaarden: beide rekeningen moeten op jouw naam staan. Zo'n overschrijving kan maximaal drie keer per jaar en het moet gaan om een bedrag van minstens 500 euro.
Belfius en KBC hebben de berekening en de timing van de getrouwheidspremie onlangs nog wat moeilijker gemaakt. Belfius werkt sinds 1 juli met twee soorten getrouwheidspremies: een premie voor bestaand geld en een (hogere) premie voor nieuwe stortingen. De getrouwheidspremie voor bestaand geld verhoogt pas nadat de nieuwe getrouwheidsperiode begint te lopen (dus nadat het geld al één jaar op de rekening staat). Wie bijvoorbeeld in juni 2023 geld naar een spaarrekening heeft overgeschreven, zal pas in juni 2024 van die hogere getrouwheidspremie genieten. KBC werkt vanaf 1 augustus met hetzelfde principe.
Door de stijgende rente zullen alsmaar meer Belgen belastingen moeten betalen op de inkomsten uit de rente op spaarrekeningen. Dat komt omdat de regering-Michel in 2017 defiscale vrijstelling op spaarrekeningen verlaagd heeftvan 1.880 euro naar 980 euro. De maatregel had toen amper impact omdat de meeste spaarrekeningen niet meer boden dan het wettelijke minimum van 0,11 procent. Je moest al meer dan 890.000 euro op jouw rekening hebben staan hebben om de roerende voorheffing van 15 procent te betalen.
Maar nu kan die lagere fiscale vrijstelling wel voelbaar worden. Stel: je hebt 50.000 euro spaargeld staan bij MeDirect Fidelity Sparen, met een rente van 2,3 procent. Na een jaar ontvang je 1.150 euro interesten, dus meer dan het plafond van 980 euro. Dat betekent dat je op het verschil van 170 euro rente-inkomsten 15 procent roerende voorheffing moet betalen.
Heb je maar één spaarrekening, dan hoef je niets te doen. Jouw bank zal de roerende voorheffing zelf inhouden. Als je op meerdere spaarboekjes samen meer dan 980 euro rente-inkomsten hebt, moet je het gedeelte van de spaarinkomsten dat hoger is dan 980 euro, zelf vermelden op de belastingaangifte.
De meeste spaarrekeningen die Belgische banken aanbieden zijngereglementeerdespaarrekeningen. Dat betekent dat ze een aparte fiscaal statuut hebben. Inkomsten verkregen uit rente worden tot 980 euro interest per jaar (of 1960 euro samen voor gehuwden of samenwonenden) niet belast. Boven dit bedrag moet je 15 procent roerende voorheffing betalen.
Er staat zo'n 300 miljard euro op spaarrekeningen in ons land. Twee derde van al dat spaargeld staat bij de vier grootbanken, een derde bij een 25-tal kleinere spelers. Zoals vanouds zijn het vooral de kleinere spelers die de beste interestvoeten aanbieden.
Op dit moment is MeDirect Fidelity Sparen met 2,3 procent het best renderende spaarboekje op de Belgische markt, zonder bijzondere voorwaarden.
Bovendien valt die rekening onder de Spaansedepositogarantie. De depositogarantie betekent dat de overheid alle gelden op spaar-, zicht-, termijnrekeningen en kasbons samen garandeert tot 100.000 per persoon en per bank. Met een depositogarantie van een ander land hoeft niets mis te zijn, maar het is wel die overheid die jouw geld moet garanderen. Ook heel wat andere hoogrentende spaarrekeningen vallen onder een buitenlandse garantie zoals die van Keytrade (2,10 procent, Frankrijk), NIBC (2 procent, Nederland) en Deutsche Bank (1,50 procent, Duitsland)."
https://www.vrt.be/vrtnws/nl/2023/07/28/wat-verandert-er-op-1-augustus/,,Hogere spaarrente bij verschillende banken en nieuw parkeerbeleid in Antwerpen: dit verandert op 1 augustus,2023-08-01T05:31:51+02:00,VRT NWS,nl,"Een nieuwe maand betekent nieuwe regels. Zo treedt in Antwerpen het nieuwe parkeerbeleid in werking en worden de regels voor het verkrijgen van een vermindering van de bedrijfsvoorheffing voor onderzoek en ontwikkeling strenger. Maar augustus brengt ook goed nieuws: KBC, ING, BNP Paribas Fortis en Beobank volgen de concurrentie en verhogen de spaarrente en de drempel voor de terugbetaling van brilglazen wordt opnieuw verlaagd.
BijFortisgaat de basisrente van de gewone spaarrekening omhoog van 0,15 naar 0,25 procent, en de getrouwheidspremie stijgt van 0,10 naar 0,25 procent. Op de spaarrekening Plus van Fortis is de stijging van de rente iets sterker: de basisrente blijft op 0,50 procent liggen, maar de getrouwheidspremie gaat omhoog naar 1 procent. Die spaarrekening is beperkt tot maximaal 100.000 euro. Ook Fortis-dochers Fintro en Hello bank! bieden die spaarrekening Plus aan.
In de loop van juli kondigde ookINGals laatste van de grootbanken een renteverhoging aan. De basisrente op de ING Spaarrekening stijgt van 0,35 procent naar 0,45 procent. De getrouwheidspremie stijgt naar 1,05 procent. Bij ING Tempo Sparen (maximaal 500 euro per maand) gaat de rente fors de hoogte in: de basisrente stijgt van 0,70 procent naar 0,75 procent en de getrouwheidspremie naar 1,50 procent.
De banken staan onder druk om hun rentes te verhogen. Een hele resem banken heeft de afgelopen tijd renteverhogingen doorgevoerd. Bij Belfius steeg de rente al op 1 juli, bij Argenta, Crelan en Axa Bank op 17 juli. Enkele kleinere banken bieden intussen meer dan 2 procent rente op spaarrekeningen zonder extra voorwaarden.
Het nieuwe parkeerbeleid in Antwerpen treedt op 1 augustus in werking. Belangrijkste wijziging is dat bezoekers nog nauwelijks op straat zullen kunnen parkeren in de binnenstad, grosso modo tussen de Leien en Scheldekaaien. Die zone wordt grotendeels voorbehouden voor bewoners en vergunninghouders.
De traditionele automaten waar je kan betalen voor een parkeerplaats zullen verdwijnen, en ook op parkeerapps zal je je wagen niet meer kunnen registreren als bezoeker. Er zijn wel uitzonderingen voor zorgverleners, ondernemers en personen met een handicap. Bewoners zullen een 'bezoekerspas' kunnen aanvragen.
Vanaf 1 augustus komen meer brilglazen in aanmerking voor terugbetaling door de ziekteverzekering. Op jaarbasis zal het Riziv zo voor ruim 10.000 meer mensen brilglazen kunnen terugbetalen. De brilsterkte die voor een betere tussenkomst in aanmerking komt, wordt naar 7,00 verlaagd.
""Wie een bril nodig heeft, moet die ook kunnen betalen"", vindt minister van Volksgezondheid Frank Vandenbroucke (Vooruit). ""We verlaagden de drempel voor terugbetaling al een eerste keer in 2021. Nu doen we dat opnieuw. Ook volgend jaar moet de drempel verder naar beneden. Een goed zicht moet evident zijn voor iedereen.""
Voor kinderen jonger dan 18 worden brilglazen al terugbetaald vanaf 0,00 dioptrie. Voor 65-plussers kunnen multifocale brilglazen al worden terugbetaald vanaf een dioptrie van 4,25.
Enkel erkende opticiens kunnen de brilglazen voorschrijven en afleveren. Het gaat om een volledige terugbetaling voor mensen zonder voorkeurregeling bij een geconventioneerde opticien en voor mensen met voorkeurregeling bij een (geconventionnerde of niet geconventioneerde) opticien. De terugbetaling zonder voorkeurregeling bij een niet-geconventioneerde opticien is 75 procent.
Het wegenvignet voor Zwitserland kan vanaf 1 augustus ook online aangekocht worden. Het vignet is niet gekoppeld aan een voertuig, maar aan de nummerplaat. ""Die oplossing is voordelig voor wie rondrijdt met verwisselbare nummerplaten en voor wie in de loop van het jaar een nieuwe auto koopt"", laat de Zwitserse regering weten. Ook buitenlandse auto's die de Zwitserse snelwegen gebruiken, moeten over zo'n vignet beschikken.
Vanaf 1 augustus worden de regels voor het verkrijgen van een vermindering van de bedrijfsvoorheffing voor onderzoek en ontwikkeling verstrengd. De aanmelding van een onderzoeks- of ontwikkelingsproject of -programma bij de POD Wetenschapsbeleid (BELSPO) moet vanaf heden gebeuren vóór de aanvangsdatum van het project of programma om gebruik te kunnen maken van de vrijstelling bedrijfsvoorheffing."
https://www.vrt.be/vrtnws/nl/2023/07/31/duizenden-bulgaren-klagen-geweld-tegen-vrouwen-aan/,,Duizenden Bulgaren klagen geweld tegen vrouwen aan ,2023-07-31T22:18:05+02:00,VRT NWS,nl,"In verschillende Bulgaarse steden hebben duizenden mensen betoogd tegen geweld tegen vrouwen. Eerder had een rechter de wonden van een vrouw als ""licht"" bestempeld die door haar ex-vriend was neergestoken. De rechter vond het aanvankelijk ook niet nodig om de verdachte aan te houden, maar is daar onder druk van de openbare opinie op teruggekomen.
In de hoofdstad Sofia waren er een 5.000-tal betogers. Ze eisen een hervorming van het gerecht en een betere bescherming voor vrouwen. ""Geen enkele vrouw méér"", luidde een van de slogans op de betoging.
Veel betogers vragen zich af hoe het mogelijk is dat de wonden van het slachtoffer als ""licht"" worden omschreven. Ze vinden dat het nu maar eens gedaan moet zijn met het tolereren van intrafamiliaal geweld."
https://www.vrt.be/vrtnws/nl/2023/07/31/medewerker-van-trump-voor-de-rechter-in-zaak-rond-achterhouden-v/,,Medewerker Trump voor rechter vanwege achterhouden geheime documenten op landgoed Mar-a-Lago,2023-07-31T22:02:44+02:00,VRT NWS,nl,"In de Verenigde Staten, in Miami, is Carlos De Oliveira voor de rechter moeten verschijnen. De man werkt als onderhoudsmedewerker op het gigantische landgoed Mar-a-Lago van voormalig president Donald Trump in Florida. De Oliveira wordt aangeklaagd voor onder meer het achterhouden van geheime documenten. Volgens Amerikaanse media is hij op borgtocht vrijgelaten.
De Oliveira wordt er samen met een andere Trump- medewerker van beschuldigd dat ze bewijsmateriaal lieten verdwijnen in het landgoed Mar-a-Lago. Dat hebben ze alleszins geprobeerd. Op deze manier ondernamen ze een poging om het onderzoek tegen de ex-president te belemmeren. Op 10 augustus zal De Oliveira zijn pleidooi houden.
Het gaat om nieuwe aanklachten die aan het dossier werden toegevoegd en vorige week ingediend. De onderzoekers zijn namelijk hun aanklachten tegen De Oliveira, Trump en een andere Trump-medewerker in deze zaak aan het uitbreiden.
Waar gaat dit over?
Volgens de gerechtelijk documenten probeerden De Oliveira en de andere medewerker bewakingsvideo's te verwijderen na een dagvaarding van het ministerie van Justitie. Het ministerie eiste beelden van de plaats in het landhuis waar de vertrouwelijke documenten werden bewaard. De opsporingsdiensten hoopten met die beelden aan te kunnen tonen hoe dozen met documenten in en uit een opslag werden gehaald, vlak voor het bezoek van de FBI en het Amerikaanse openbare ministerie.
De Oliveira zou twee keer tegen een IT-medewerker van Mar-a-Lago gezegd hebben dat ""de baas"" wilde dat de server werd verwijderd. De IT'er antwoordde dat hij niet bevoegd was om dat te doen. De Oliveira zou ook gelogen hebben, hij zei namelijk tegen de onderzoekers dat hij nooit had gezien dat de dozen met geheime documenten verplaatst waren. In de gerechtelijke documenten stond ook te lezen dat Trump een advocaat had beloofd aan De Oliveira.Volgens Amerikaanse media werkt de 56-jarige De Oliveira al erg lang als onderhoudsmedewerker op het landgoed.
Tegen de voormalige president zelf waren al meer dan 30 aanklachten ingediend omdat hij vertrouwelijke documenten zou hebben meegenomen bij zijn vertrek uit het Witte Huis begin 2021. Vorige vrijdag kwamen daar drie nieuwe aanklachten bij. Maar Trump beweert dat hij niets verkeerd heeft gedaan. Vorige maand verklaarde hij aan de rechter in Miami dat hij onschuldig is.
Deze rechtszaak start in mei 2024. Het begin van de rechtszaak valt midden in de campagne voor de volgende presidentsverkiezingen. Trump wil zich opnieuw verkiesbaar stellen, maar in dat verkiezingsjaar zal hij dus geconfronteerd worden met verschillende rechtszaken tegen hem."
https://www.vrt.be/vrtnws/nl/2023/07/31/rotterdams-station-dicht-dwarsliggers-onder-sporen-gekrompen-do/,,Rotterdams station dicht: dwarsliggers onder sporen gekrompen door urine,2023-07-31T21:55:21+02:00,VRT NWS,nl,"Het station Rotterdam Blaak, in het centrum van de Nederlandse havenstad, is de hele week gesloten omdat de houten dwarsliggers onder de sporen moeten worden vervangen. Volgens infrastructuurbeheerer ProRail is het hout van de dwarsliggers gekrompen door onder meer urine die vroeger uit de treintoiletten op de sporen is geloosd.
Volgens ProRail gelden er bepaalde normen voor houten dwarsliggers. Als die worden overschreden, gaan de dwarsliggers krimpen, waardoor treinen niet meer op de sporen passen. Vooral in tunnels is dat een probleem, want daar wordt urine uit treintoiletten niet weggewassen door de regen.
De nieuwe dwarsliggers in Rotterdam zijn van beton en kunststof. Bovendien wordt de inhoud van de toiletten van de nieuwe treinen niet meer geloosd op de sporen, maar opgevangen."
https://www.vrt.be/vrtnws/nl/2023/07/31/kmi-maand-juli/,,Maand juli telde het hoogste aantal regendagen in 35 jaar,2023-07-31T21:06:26+02:00,VRT NWS,nl,"De afgelopen maand juli telde 21 neerslagdagen. Dat is het hoogste aantal in 35 jaar, en één dag meer dan 2011. De maand was somber en nat, maar de waarden zijn eigenlijk niet zo uitzonderlijk. ""Zelfs het aantal regendagen is niet uitzonderlijk. Juli 2023 komt zelfs niet in de top-20 van de julimaanden met de meeste regendagen"", vertelt weerman David Dehenauw van het KMI.
We hebben misschien wel het gevoel dat het veeleer een herfstmaand was, maar de  opgetekende waarden zijn niet zo extreem. De gemiddeldetemperatuurwas met 18,4 graden Celsius heel normaal - het langjarig gemiddelde voor Ukkel bedraagt 18,7 graden.
Hetneerslagtotaalbedroeg tot en met zondag 113,2 millimeter, en daar kwam vandaag dus nog een klets water bij. Gemiddeld valt er in juli 76,9 millimeter regen.
Juli 2023 staat in scherp contrast met juli vorig jaar, toen we amper 5 regendagen telden
Maar zo heel uitzonderlijk is juli 2023 niet. De voorbije maand haalt zelfs niet eens de top-20 op het lijstje met de meeste regendagen in juli, onderstreept Dehenauw. Het is wel zo dat we het de afgelopen jaren anders gewoon zijn geraakt, met veel droge zomers.
Het kwakkelweer zou nog zeker een week aanhouden. Maar in de tweede week van augustus zou er toch een weersverbetering in zitten, met wat droger weer en iets hogere temperaturen.
BEKIJK - Het meest recente weerbericht met weerman Bram:"
https://www.vrt.be/vrtnws/nl/2023/07/31/minstens-8-doden-bij-politieoperatie-in-brazilie-wraakactie-na/,,Minstens 8 doden bij politieoperatie in Brazilië: wraakactie na moord op agent?,2023-07-31T21:01:14+02:00,VRT NWS,nl,"Bij een politieactie in de Braziliaanse kuststad Guarujá, in de deelstaat São Paulo, zijn minstens acht mensen om het leven gekomen. Burgers beschuldigen de agenten van machtsmisbruik en marteling tijdens een wraakactie. Provinciegouverneur Tarcísio de Freitas ontkent dat er ""excessen"" zijn gebeurd, maar belooft wel een onderzoek.
Verschillende inwoners van Guarujá zeggen aan Braziliaanse media dat politieagenten minstens een man hebben gemarteld en vermoord. In totaal zouden ze nog zo'n 60 mensen in arme buurten met de dood hebben bedreigd. Provinciegouverneur Tarcísio de Freitas bevestigt dat er acht dodelijke slachtoffers zijn, maar zegt dat er geen excessen hebben plaatsgevonden. De ombudsman van de deelstaat São Paulo heeft het over minstens tien doden.
De politieactie is vorige vrijdag begonnen, na de moord op een agent. ""We gaan het onderzoeken, we gaan arresteren, we gaan het voor de rechter brengen"", zegt de provinciegouverneur. ""Dat is precies wat er dit weekend is gedaan. Ik ben buitengewoon blij met het optreden van de politie en zeer bedroefd door wat er is gebeurd, want niets zal een familieman terugbrengen.""
De Braziliaanse politie heeft een gewelddadige reputatie. Vorig jaar zijn in het land minstens 6.133 mensen om het leven gekomen door politiegeweld. Dat betekent gemiddeld 17 doden per dag. Dat blijkt uit onderzoek van het nieuwsportaal G1, het Braziliaanse Forum voor Openbare Veiligheid en de Universiteit van São Paulo."
https://www.vrt.be/vrtnws/nl/2023/07/31/door-slecht-weer-zijn-het-drukke-dagen-voor-indoorattracties-aan/,,Door slecht weer zijn het drukke dagen voor indoorattracties aan kust,2023-07-31T20:52:22+02:00,VRT NWS,nl,"Aan de kust is het door het slechte weer de afgelopen maand druk geweest in de indoorattracties. Vooral toeristen met kinderen zijn bij regen op zoek naar een alternatief voor een dagje strand. SEA LIFE Blankenberge heeft zelfs vier keer vroegtijdig de deuren moeten sluiten omdat de attractie in de loop van de namiddag volzet was.
Gezinnen die op vakantie zijn aan zee, hebben door het slechte weer van de voorbije dagen niet veel naar het strand kunnen gaan. En dan vormen de indoorattracties een welgekomen alternatief voor ouders en kinderen. En dat hebben ze gemerkt in SEA LIFE Blankenberge. Directeur Steve Vermote: ""Vandaag 31 juli hebben we de deuren vroegtijdig moeten sluiten omdat het vol zat. Dat is in juli vier keer gebeurd, telkens op regendagen."""
https://www.vrt.be/vrtnws/nl/2023/07/31/zorgmedewerker-aangevallen-door-geinterneerde-in-gevangenis-antw/,,"Zorgmedewerker aangevallen door geïnterneerde in gevangenis Antwerpen, vakbond vraagt meer veiligheidsmaatregelen",2023-07-31T20:50:15+02:00,VRT NWS,nl,"In de gevangenis van Antwerpen heeft een geïnterneerde een zorgmedewerker aangevallen. Dat schrijft ATV en is bevestigd aan Radio2 in Antwerpen. Het incident dateert van afgelopen vrijdag. Het gebeurt vaker dat cipiers worden aangevallen in de Begijnenstraat, maar het is uitzonderlijk dat een zorgmedewerker het slachtoffer wordt van agressie.
De zorgmedewerker werd aangevallen tijdens een gezamenlijke activiteit voor geïnterneerden. ""De betrokken persoon was niet tevreden over de zorgmedewerker met wie hij een activiteit kon doen"", zegt Ken Van de Vondel van de christelijke vakbond ACV. ""Hij wilde dat met een andere zorgverlener doen. Omdat hij werd geweigerd, heeft hij de persoon met wie hij de activiteit wel wilde uitvoeren aangevallen.""
Het ACV vraagt dringend overleg met de directie van de Antwerpse gevangenis over strengere veiligheidsmaatregelen om de cipiers en de zorgmedewerkers beter te beschermen."
https://www.vrt.be/vrtnws/nl/2023/07/31/paul-reubens-obit-pee-wee-herman/,,"Amerikaans acteur Paul Reubens, bekend als Pee-wee Herman, overleden",2023-07-31T20:37:04+02:00,VRT NWS,nl,"De Amerikaanse acteur Paul Reubens, vooral bekend als het personage Pee-wee Herman uit meerdere films en series, is op 70-jarige leeftijd overleden aan de gevolgen van kanker. Het was niet publiekelijk bekend dat de acteur ziek was.
Op het Instagram-account van Reubens is een bericht gedeeld dat de acteur zelf voor zijn dood heeft geschreven. ""Accepteer alsjeblieft mijn excuses voor het niet openbaar maken van dat waar ik de afgelopen zes jaar mee te maken heb gehad"", schreef hij.
Reubens startte zijn carrière in de jaren zeventig als comedian. In 1980 speelde hij het personage Pee-wee Herman voor het eerst in het theater, later werden daar meerdere films en series van gemaakt voor kinderen.
BEKIJK - Een fragment uit ""Pee-Wee's Big Adventure"" (1985) van Tim Burton:
In 1991 werd hij opgepakt bij een pornobioscoop, wat tot veel negatieve media-aandacht leidde. Daarop besloot Reubens Pee-wee niet langer te spelen. In de jaren daarna verscheen het personage echter weer steeds vaker in het openbaar en na een lange pauze kwam in 2016 de Netflix-film ""Pee-wee's Big Holiday"" uit."
https://www.vrt.be/vrtnws/nl/2023/07/31/nieuwe-kernreactor-in-vs-met-zeven-jaar-vertraging-in-gebruik-ge/,,Nieuwe kernreactor in VS met zeven jaar vertraging in gebruik genomen,2023-07-31T19:49:54+02:00,VRT NWS,nl,"In de Amerikaanse staat Georgia is een nieuwe kernreactor met zeven jaar vertraging in gebruik genomen. Het project heeft meer dan dubbel zoveel als begroot gekost: ruim 30 miljard dollar. De kernreactor levert sinds vandaag energie voor ongeveer een half miljoen gezinnen en bedrijven.
Na Unit 3 zal eind dit jaar of begin volgend jaar ook Unit 4 van de centrale van Vogtle in gebruik worden genomen. Als dat afgerond is, zal Vogtle de grootste kerncentrale van de Verenigde Staten zijn.
De centrale in Vogtle moest de eerste van enkele tientallen nieuwe centrales worden. Maar die nucleaire revival is er uiteindelijk niet gekomen door bezorgdheid rond de veiligheid van kerncentrales na de ramp in Fukushima en door hoog oplopende rekeningen."
https://www.vrt.be/vrtnws/nl/2023/07/31/unesco-wil-venetie-toevoegen-aan-lijst-werelderfgoed-in-gevaar/,,"Unesco bezorgd over Venetië en wil de stad toevoegen aan lijst van ""werelderfgoed in gevaar""",2023-07-31T19:21:41+02:00,VRT NWS,nl,"Als het aan Unesco ligt, staat Venetië binnenkort op de zwarte lijst van ""werelderfgoed in gevaar"". Dat heeft de VN-organisatie aangekondigd. De organisatie wil de Italiaanse stad op de lijst plaatsen omdat het ""onvoldoende"" maatregelen heeft genomen tegen de achteruitgang van de stad als gevolg van massatoerisme en klimaatverandering. De leden zullen in september stemmen over het voorstel.
Venetië staat sinds 1987 op de gewone Werelderfgoedlijst, maar de stad raakt steeds meer beschadigd. Unesco noemt de problemen die het erfgoed in de Italiaanse stad bedreigen ""urgent"".
Volgens de organisatie komen er geen oplossingen omdat ""een gemeenschappelijke strategische visie ontbreekt"". Bovendien is er een ""gebrekkige coördinatie"" bij de Italiaanse autoriteiten.
Tijdens een vergadering in september waarbij alle leden samenkomen in Saudi-Arabië zal de goedkeuring tot de lijst verder bekeken worden.""Venetië als geheel is een buitengewoon architecturaal meesterwerk, want zelfs het kleinste monument bevat werken van enkele van 's werelds grootste kunstenaars"", legt de VN-organisatie uit.Daarnaast is het een van de meest bezochte steden ter wereld. In het hoogseizoen logeren er honderdduizend toeristen, naast tienduizenden dagbezoekers. Tegelijkertijd krimpt de bevolking gestaag. In het stadscentrum wonen ongeveer vijftigduizend mensen."
https://www.vrt.be/vrtnws/nl/2023/07/31/topchef-willem-hiele-onderzoek/,,"Topchef Willem Hiele verdacht van opzettelijke slagen en verwondingen, advocaat slachtoffer: ""Aanval kwam uit het niets""",2023-07-31T19:20:56+02:00,VRT NWS,nl,"De Brugse afdeling van het parket West-Vlaanderen wil Willem Hiele voor de correctionele rechtbank brengen voor opzettelijke slagen en verwondingen. De raadkamer zal moeten beslissen over de eventuele verwijzing van de sterrenchef. Volgens de advocaat van het slachtoffer heeft stress voor de opening van het restaurant mogelijk een invloed gehad.
Willem Hiele opende in de zomer van 2022 een nieuw restaurant in Oudenburg. In Restaurant Willem Hiele zou de sterrenchef in november rake klappen uitgedeeld hebben aan een werknemer. In die periode bleef de nieuwe zaak zonder duidelijke reden plots een tweetal maanden gesloten.
Volgens Nina Van Eeckhout, de advocaat van het slachtoffer, gaat het om een zaalverantwoordelijke en sommelier. ""Op het einde van een service, toen het restaurant nog aan het proefdraaien was, is hij slachtoffer geworden van ernstige slagen en verwondingen.""
""De aanval is een beetje uit het niets gekomen"", zegt Van Eeckhout. ""Tegelijkertijd zorgt de opening van zo'n restaurant wel voor stress. Ik neem dat er daar toen sprake van was en dat mogelijk een invloed heeft gehad.""
Van Eeckhout voegt eraan toe dat ze ""vreest dat er wel op zo'n avond na de service wat drank durft te vloeien. Mijn cliënt is iemand die nauwelijks alcohol drinkt"", zegt de advocaat. ""Al vrees ik dat dat bij de chef-kok wel eens anders zou kunnen zijn. Ik verwijt hem dat niet, maar het is wel jammerlijk om vast te stellen dat het talent van chefs vaak gepaard gaat met een explosief karakter. Dat het op die manier ontaardt, daar zijn geen excuses voor.""
Het slachtoffer en Hiele zouden elkaar sinds het incident niet meer hebben gezien. Er zouden ook geen excuses zijn gekomen. Ook van een schadevergoeding is volgens Van Eeckhout nog geen sprake geweest. ""Hij is momenteel opnieuw aan het werk, maar mentaal heeft hem dit een klap bezorgd"", zegt ze.
Na afloop van het onderzoek heeft het Brugse parket beslist dat het Hiele voor de rechter wil brengen. In de eindvordering wordt aan de raadkamer gevraagd om de chef-kok naar de correctionele rechtbank te verwijzen voor opzettelijke slagen en verwondingen, met arbeidsongeschiktheid tot gevolg."
https://www.vrt.be/vrtnws/nl/2023/07/31/eerste-foto-s-van-afgezette-president-niger/,,Eerste foto van afgezette president Niger toont hem tijdens ontmoeting met leider van Tsjaad,2023-07-31T18:56:59+02:00,VRT NWS,nl,"Op sociale media circuleert een foto van de afgezette president van Niger, Mohamed Bazoum. De foto werd vrijgegeven door de regering van Tsjaad. Het is het eerste beeld van Bazoum na de staatgreep vorige week, waarbij het leger de macht greep. Op de foto staat hij samen met de leider van Tsjaad, Mahamat Idriss Déby Itno. Déby gaat bemiddelen tussen de afgezette president en de militaire junta.
In Niamey, de hoofdstad van Niger, heeft de leider van Tsjaad een ontmoeting gehad met de afgezette Nigerese president Bazoum. De foto van deze ontmoeting toont Déby naast een breed glimlachende Bazoum.
Eerder op de dag had de leider van Tsjaad ook een ontmoeting met de militaire junta. Déby leidt de bemiddelingspoging tussen de afgezette president en de legerleiding. Déby is als afgevaardigde van ECOWAS (Economische Gemeenschap van West-Afrikaanse Staten) in het land.
De leider van buurland Tsjaad zei dat hij in het land was om een ""vreedzame oplossing te bemiddelen voor de crisis die Niger door elkaar schudt"". Déby gaf na de ontmoeting met beide kampen geen reactie meer, maar hij gaf wel de foto vrij van zichzelf en Bazoum.
Na de staatsgreep gaf ECOWAS gisteren de junta een week de tijd om de chaos in het land te herstellen en de democratisch verkozen Bazoum opnieuw zijn functie als president te laten opnemen. De afgezette president zit opgesloten in het presidentiële paleis in Niger.
De legerleiding wou wel in gesprek gaan met Déby. Maar heeft geen reactie gegeven op de eis van ECOWAS-blok. Wel zeiden de legerleiders eerder dat ze Niger tegen elke vorm van agressie van ""regionale of westerse mogendheden"" zullen verzetten. Bovendien beschuldigen ze Frankrijk ervan om een militaire interventie te plannen om het presidentiële paleis aan te vallen en afgezette leider te bevrijden.Frankrijk heeft niet gereageerd op die beschuldigingen. Het Franse ministerie van Buitenlandse Zaken zei eerder dat het enkel de macht van Bazoum in Niger erkent.
Afgelopen woensdag omsingelden elitesoldaten van de Presidentiële Garde het presidentiële paleis en namen president Bazoum gevangen. Bazoum zit gevangen in het presidentiële paleis. Het is generaal Abdourahmane Tchiani die zich vrijdag uitriep tot de nieuwe leider van Niger.
Als reactie op de coup heeft de Europese Unie alle financiële steun en samenwerking op vlak van veiligheid met Niger opgeschort. De EU eist ook de onmiddellijke vrijlating van Bazoum. Ook de VN-Veiligheidsraad heeft de coup veroordeeld. De Verenigde Staten hebben laten weten dat ze de afgezette leider blijven steunen.Voorts dreigt de Afrikaanse Unie (AU) met maatregelen als ""de grondwettelijke orde niet binnen de twee weken wordt hersteld"". De AU zegt klaar te zijn om ""alle nodige maatregelen"" te nemen als dat niet zou gebeuren, inclusief sancties tegen de coupplegers."
https://www.vrt.be/vrtnws/nl/2023/07/31/weg-met-losse-zwemshorts-leve-de-strakke-zwembroek-met-dank-aa/,,"Weg met de losse zwemshorts, leve de strakke zwembroek: met dank aan de bodycultuur",2023-07-31T18:18:24+02:00,VRT NWS,nl,"Nu de waterpretparken van Plopsa de losse zwemshorts in de ban hebben gedaan moeten mannen teruggrijpen naar de strakke zwembroek. Dat is gewoon hygiënischer, en bovendien is het mooi meegenomen dat die nauw aansluitende modellen ook meer in de mode zijn. Het blijkt trouwens een fabeltje te zijn dat al die nauwe modellen ook superkort zijn.
""Het item is zo iconisch"", vertelt modejournalist David De Vriendt in ""De wereld vandaag"", op Radio 1. ""Ik vind dat elke man ermee wegkomt. Ze bestaan ook in verschillende lengtes. Het hoeft niet per se superkort te zijn.""
U hoort het goed: de goede oude strakke zwembroek is terug van nooit weggeweest. ""Dat heeft te maken met de Instagram-cultuur en de bodycultuur"", vertelt De Vriendt. ""Mensen gaan terug naar de fitness en spiegelen zich graag aan Cristiano Ronaldo of voetbalsterren die veel trainen. Ze zijn ook echt trots op hun lichaam."""
https://www.vrt.be/vrtnws/nl/2023/07/31/beer-achtervolgt-jagers-in-noord-italie/,,"Beer achtervolgt twee jagers in Noord-Italië, één van hen valt bij ontsnapping uit boom",2023-07-31T17:44:08+02:00,VRT NWS,nl,"In de Noord-Italiaanse provincie Trentino hebben twee jagers een bijzondere ontmoeting gehad met een beer. Beide mannen konden ontsnappen. Eén van hen ligt in het ziekenhuis nadat hij uit een boom was gevallen. De aanval wordt verder onderzocht.
In de buurt van de Italiaanse gemeente Roncone, ten noordwesten van het Gardameer, zijn twee jagers achtervolgd door een beer. De twee schrikten het vrouwtje wakker tijdens een bergwandeling. De beer achtervolgde de mannen, die al schreeuwend wegliepen. Eén van hen klom in een boom, maar viel naar beneden omdat de beer hem met zijn klauw had geraakt. De man viel naar beneden en kwam op een steen terecht, waarna de beer hem achterliet. Hij liep met een gekneusde rib verder en ligt nu ter observatie in het ziekenhuis.
Het lokale boswachterkorps is ter plaatse gekomen en heeft een onderzoek gestart naar het voorval. Daarbij werden enkele DNA-stalen genomen om de identiteit van de beer te kunnen vaststellen. Een paar dagen geleden werd in het dorp Roncone ook al een beer gezien. In de regio woedt sinds april een hevige discussie over de toekomst van de berenpopulatie, nadat een jogger was aangevallen en gedood.
Ondertussen reageerde ook de Internationale Organisatie voor de Bescherming van Dieren. Zij menen dat de beer zo handelde om zijn jong, dat waarschijnlijk in de buurt lag te slapen, te beschermen. ""Dit was duidelijk een zogenaamde ""valse aanval"", wat bevestigt dat de beer niet van plan was aan te vallen om te doden, maar alleen om de twee wandelaars weg te krijgen."" De vereniging voegt ook nog toe dat er nood is aan meer informatie voor wandelaars in gebieden met beren of wolven."
https://www.vrt.be/vrtnws/nl/2023/07/31/eerste-beelden-esa-telescoop-euclid/,,"BEKIJK - De eerste beelden van de ESA-telescoop Euclid: ""Prikkelende glimp van wat we kunnen verwachten""",2023-07-31T17:31:19+02:00,VRT NWS,nl,"Bijna een maand na de lancering heeft de Europese ruimtetelescoop Euclid voor het eerst beelden naar de aarde gestuurd. Dat heeft ruimteorganisatie ESA bekendgemaakt. Hoewel het nog maar om proefopnames gaat, reageren de wetenschappers achter de missie al erg positief.
""Deze eerste technische beelden geven een prikkelende glimp van de opmerkelijke gegevens die we kunnen verwachten van Euclid"", reageert wetenschappelijk directeur Carole Mundell.
Euclid werd op 1 juli gelanceerd en vaart zo'n 1,5 miljoen kilometer van de aarde af. De satelliet is uitgerust met een telescoop met twee camera's, een voor het zichtbare golflengtebereik en een voor het infraroodveld. Daarmee wil ESA de vormen van sterrenstelsels weergeven of hun afstand bepalen. Zo moet de ontwikkeling van het heelal van de afgelopen tien miljard jaar duidelijk worden.
""Hoewel deze eerste testbeelden nog niet bruikbaar zijn voor wetenschappelijke doeleinden, ben ik blij dat de telescoop en de twee instrumenten nu uitstekend werken in de ruimte"", zegt Knud Jahnke van het Max Planck Instituut voor Astronomie in Heidelberg. Voorlopig zal Euclid enkel nog testbeelden afleveren. Tegen de herfst moet de telescoop echt aan de slag gaan.
Bekijk hier de eerste beelden van de ESA-telescoop Euclid:"
https://www.vrt.be/vrtnws/nl/2023/07/31/antigifcentrum-krijgt-almaar-meer-oproepen-voor-paracetamolvergi/,,"Antigifcentrum krijgt steeds meer oproepen over overdosis paracetamol: ""Te veel innemen, kan je lever aantasten""",2023-07-31T17:17:16+02:00,VRT NWS,nl,"Het Antigifcentrum ziet sinds corona elk jaar meer oproepen binnenkomen over een overdosis paracetamol. Dat blijkt uit het jaarverslag. Een paracetamolvergiftiging kan leiden tot lever- of nierbeschadiging en in het allerslechtste geval zelfs dodelijk zijn.
Aan de piek van het coronajaar 2020 komen we niet, maar het Antigifcentrum noteerde in 2022 toch wel weer iets meer oproepen dan een jaar voordien: 61.699 om precies te zijn, 1 procent meer dan in 2021.
De meeste oproepen (23.873) houden verband met het gebruik van geneesmiddelen. Het gaat om een stijging met 4,6 procent op jaarbasis en met 3,8 procent in vijf jaar.
Een opvallende trend daar is het stijgende aantal oproepen voor een overdosis paracetamol, met 2.640 blootstellingen in 2022, een derde meer op vijf jaar tijd. ""In coronatijden hebben we die eerste knik omhoog gezien"", legt woordvoerder Patrick De Cock van het Antigifcentrum uit. ""Mensen die besmet waren, namen iets tegen de koorts. Of ze namen preventief wat paracetamol als ze een vaccin gingen halen.""
Maar sindsdien is het aantal blootstellingen gestaag blijven stijgen. Hoe dat komt, is niet geheel duidelijk. ""Het valt wel op dat er heel veel reclame wordt gemaakt voor dergelijke geneesmiddelen.""
Paracetamol nemen, kan voor alle duidelijkheid over het algemeen geen kwaad. Als pijnstiller en als koortswerend middel is het bij normaal gebruik (maximum 4 gram per dag, red.) op zich veilig en daarom ook gewoon verkrijgbaar zonder voorschrift. ""Maar dat is niet het geval als je die dosering overschrijdt. Dan kan het je lever aantasten.""
In de meeste gevallen is een overdosis of vergiftiging het gevolg van een vergissing. ""Mensen denken dat ze nog maar twee pilletjes, maar het zijn er al vier. Of een kind krijgt een dosis van zijn moeder en later nog een van zijn vader. Typisch is ook de vergissing met de doseerpipet voor kinderen, waar aan de ene kant het lichaamsgewicht en aan de andere het aantal milliliter staat.""
Op dag drie is je lever aangetast. Dat gaat gepaard met helse pijn
Een paracetamolvergiftiging laat zich ook maar traag voelen. ""De eerste dag voel je niks. De tweede dag ben je misselijk of heb je buikpijn - en dan gaan sommigen zelfs nog meer paracetamol nemen. Op dag drie is je lever aangetast. Dat gaat gepaard met helse pijn.""
Bij een overdosis paracetamol bel je dus best eerst naar het Antigifcentrum. Is het ernstig dan zullen ze je daar doorverwijzen naar het ziekenhuis. Daar kunnen ze je behandelen met N-acetyl-L-cysteïne (NAC). ""Maar soms is er zelfs een levertransplantatie nodig"", waarschuwt De Cock. In de zwaarste gevallen leidt een overdosis tot coma en overlijden.
Omdat zowat iedereen standaard paracetamol in de kast heeft liggen, leest niemand nog echt de bijsluiter. ""Daarom zou het niet slecht zijn als producenten de dosering wat groter zouden weergeven op de verpakking. Sowieso luidt de regel: vraag raad aan en luister naar uw apotheker bij het gebruik van medicijnen.""
De blootstellingen aan huishoudproducten waren vorig jaar trouwens goed voor 10.462 oproepen. Dat aantal is de voorbije vijf jaar, mede dankzij een aantal preventiecampagnes, met 3,6 procent gedaald. De meest opvallende dalingen zijn er bij de oproepen over wascapsules (-35,1 procent) en vaatwascapsules (-19,8 procent).
De voorbije vijf jaar waren er wel opvallend meer blootstellingen bij voedingssupplementen (+30 procent), chocolade (+121 procent) en planten (+23,4 procent).
Ook dierenliefhebbers weten steeds vaker de urgentielijn van het Antigifcentrum te vinden. In 2022 waren er 6.630 oproepen voor in totaal 6.861 dieren, vooral na het eten van chocolade. Dat aantal is op vijf jaar tijd met 40 procent gestegen.
Het Antigifcentrum is elke dag, 24 uur op 24 bereikbaar via het gratis nummer070 245 245."
https://www.vrt.be/vrtnws/nl/2023/07/31/componist-van-_midsomer-murders-en-foyles-war-overleden/,,"Componist van ""Midsomer murders"" en ""Foyle’s war"" overleden",2023-07-31T17:06:58+02:00,VRT NWS,nl,"De Britse componist Jim Parker (88) is gestorven; hij werd bekend met de muziek die hij schreef voor geliefde tv-series als “Midsomer murders”, “Foyle’s war” of “The House of Elliott”.
Het is een oorwurm van jewelste: het walsende thema van de oer-Britse populaire misdaadreeks “Midsomer murders”. Gespeeld op een uitzonderlijk instrument, de theremin, en gecomponeerd door de Brit Jim Parker. Meer dan twintig jaar lang schreef hij muziek voor de reeks. Parker is overleden op zijn 88e. De man won verschillende Bafta-prijzen met zijn composities.
BELUISTER - het thema van ""Midsomer murders"", gecomponeerd door Jim Parker:
Jim Parker componeerde ook de muziek voor andere bekende Britse tv-series, zoals de originele BBC -""House of cards"", later bewerkt tot een Netflix-succes, de oorlogsreeks ""Foyle's war"" of de serie ""The House of Elliott"" over twee zussen en mode-ontwerpsters in deroaring twenties.
Vier keer viel Parker in de prijzen bij de Bafta's, het Britse equivalent van de Oscars: voor ""To play the King"", ""The fortunes and misfortunes of Moll Flanders"", ""The history of Tom Jones"" and ""A rather English marriage"".
Jim Parker schreef drie musicals en werkte samen met verschillende Britse schrijvers; hij zette onder meer gedichten van Sir John Betjeman op muziek.
BEKIJK - het vreemde instrument van het ""Midsomer murders""-thema, de theremin, bespeeld door Celia Sheen:"
https://www.vrt.be/vrtnws/nl/2023/07/30/denemarken-wil-manifestaties-beperken-waarin-koran-beledigd-word/,,Denemarken en Zweden willen manifestaties beperken waarin koran beledigd wordt na nieuwe koranverbranding,2023-07-31T16:17:00+02:00,VRT NWS,nl,"In Zweden is vanmiddag tijdens een manifestatie opnieuw een koran vertrappeld en verbrand. Met de actie hopen de organisatoren een verbod op het heilige moslimboek te bekomen. De Zweedse premier sprak eerder al zijn bezorgdheid uit over de koranverbrandingen. In buurland Denemarken wil de regering dergelijke manifestaties beperken.
Tijdens een bijeenkomst voor het parlement in de Zweedse hoofdstad Stockholm, hebben twee mannen de koran vertrappeld en in brand gestoken. Zaterdag diende activist Salwan Najem daarvoor een aanvraag in bij de politie. Hij kreeg daarbij de hulp van Salwan Momika, de Iraakse vluchteling die de afgelopen maand al meerdere protestacties voerde.
""Ik zal de koran in brand blijven steken tot de regering het boek verbiedt"", zei Momika aan de pers. Zijn boodschap zorgde voor een hele reeks koranverbrandingen in het land. De Zweedse politie blijft dan ook aanvragen ontvangen voor bijeenkomsten waarbij het heilige boek van de moslims in brand zal worden gestoken. Vandaag alleen werden al drie aanvragen gedaan. Eén daarvan is voor een koranverbranding voor de Iraanse ambassade op 3 augustus. De twee anderen gaan over een gelijkaardige actie op 10 augustus in Norsborg, ten zuiden van de provincie Stockholm.
Ik zal de koran in brand blijven steken tot de regering het boek verbiedt
De verschillende manifestaties hebben tot hevig protest in het Midden-Oosten geleid. In Irak en Pakistan kwamen duizenden mensen op straat uit protest tegen de koranverbrandingen. Enkele dagen geleden staken Iraakse betogers de Zweedse ambassade in brand en werden de Zweedse ambassadeurs het land uitgezet. Hierdoor staan de diplomatieke banden tussen Zweden en het Midden-Oosten erg onder druk. De Zweedse premier Ulf Kristersson sprak hierover zijn diepe bezorgdheid uit. ""Ik ben extreem bezorgd over waar het toe kan leiden.""
Ook in buurland Denemarken worden gelijkaardige protestacties gehouden. De Deense regering wil daarop de mogelijkheid ""exploreren"" om tussenbeide te komen in situaties ""waar bijvoorbeeld andere landen, culturen en religies worden beledigd, en die negatieve gevolgen kunnen hebben voor Denemarken, met name op het vlak van de veiligheid"", schrijft het ministerie van Buitenlandse Zaken. Vooral extremisten nemen deel aan dergelijke manifestaties die verdeeldheid zaaien, luidt het nog.
Gisteren meldde Kristersson in nauw contact te staan met zijn Deense collega Mette Frederiksen en dat een gelijkaardig proces aan de gang is in Zweden. Stockholm verhoogde ook de waakzaamheid voor terrorisme na verschillende incidenten met korans.
BEKIJK - Denemarken en Zweden onderzoeken of koranverbrandingen verboden kunnen worden:
Vandaag vindt ook nog een vergadering plaats van de Organisatie voor Islamitische Samenwerking over de koranverbrandingen in Zweden en Denemarken. 57 landen zijn lid van deze organisatie. Minister van Buitenlandse Zaken Tobias Billström meldt dat hij vooraf al contact had opgenomen met de organisatie. Hij benadrukte in het gesprek dat de Zweedse politie onafhankelijk van de regering beslist over de aanvragen van de betogers. ""Ik heb eveneens toegevoegd dat de regering zeer duidelijk elke individuele vorm van islamofobie verbiedt in Zweden"", voegt hij nog toe."
https://www.vrt.be/vrtnws/nl/2023/07/31/rubens-kasteel-zemst/,,Rubenskasteel in Zemst opent tijdelijk deuren met allerlei activiteiten én een nachtje in de Rubenssuite,2023-07-31T16:08:45+02:00,VRT NWS,nl,"Nog tot eind oktober kan je in het Rubenskasteel in Elewijt bij Zemst deelnemen aan allerlei activiteiten. 'Stories Unfold' wil het 'Het Steen' nieuw leven inblazen. Je kan zelfs logeren in een suite van het kasteel.
Van 1 augustus tot en met 29 oktober opent Het Steen in Zemst de deuren voor het grote publiek. Barokschilder Peter Paul Rubens woonde en werkte tijdens de laatste jaren van zijn leven in de eeuwenoude burcht. De Vlaamse overheid kocht het kasteel in 2021 en ging in de afgelopen jaren op zoek naar manieren om het gebouw en het domein nieuwe invullingen te geven.
Naast workshops, concerten, een streekwinkel en een ambachtshuis zijn er ook yogasessies en valkeniersvoorstellingen in het kasteel. Bovendien kan je ook een nachtje overnachten in het bekende bouwwerk. ""Zowel binnen als buiten is er de mogelijkheid om te logeren. Binnen is er een suite die je kunt boeken via het platform van Airbnb. Je mag ook kamperen in de voormalige moestuin van het domein"", legt Lataire uit. Een nachtje met twee personen in de Rubenssuite kost 152 euro, inclusief ontbijt."
https://www.vrt.be/vrtnws/nl/2023/07/31/waarom-losse-zwemshorts-verboden-worden/,,"Nu ook Plopsaqua losse zwemshorts verbiedt, zijn ze echt zo onhygiënisch?",2023-07-31T15:50:57+02:00,VRT NWS,nl,"Sinds deze zomer mogen bezoekers van Plopsaqua geen losse zwemshorts meer dragen. Daarmee heeft de laatste grote zwembadgroep het luchtige kledingstuk in de ban geslagen. De reden: de losse zwemshort komt sneller vast te zitten, maar zou ook onhygiënischer zijn. Klopt dat laatste wel? En volstaat een extra douche voor het zwemmen niet?
Het rijk van de losse zwemshorts in Vlaamse openbare zwembaden is stilaan voorbij. Alle bezoekers van zwembaden van Plopsaqua moeten sinds 1 juni zwemkledij gemaakt van badstof dragen. Daarmee sluit Plopsa de rij van grote zwembadgroepen die nauw aansluitende kledij verplichten.
De argumenten van Plopsa voor de beslissing zijn dezelfde als in andere zwembaden. “Met een losse zwemshort blijf je gemakkelijker vasthangen”, reageert Sofie Loy van Plopsa. En er is het aspect van de hygiëne. Sommige mannen kwamen zwemmen met een short waar ze al een tijdje mee rondliepen.
We willen voorkomen dat er ook een onderbroek wordt gedragen onder de zwemshort
“We zagen bijvoorbeeld ook dat er eerst een dag in het pretpark werd rondgelopen met een zwemshort, om dan nadien met dezelfde short te komen zwemmen. Met die nieuwe regel willen we ook voorkomen dat er een onderbroek wordt gedragen onder de zwemshort.”
Komen er door een losse zwemshort of onderliggende onderbroek echt meer beestjes in het zwembadwater terecht? ""In principe doodt het chloor in het water de meeste virussen en bacteriën die op de huid aanwezig zijn of aan het lichaam of de zwemkledij hangen"", stelt klinisch bioloog Jan Van Elslande van Labo Maenhout. ""Chloor is echter geen perfect ontsmettingsmiddel dat alle kiemen met 100% zekerheid doodt.""
Het zijn bovendien niet enkel virussen of bacteriën die zich ongeoorloofd toegang kunnen verlenen tot een zwembad, zeker als dat deel uitmaakt van een groter pretpark. ""Naast bacteriën en virussen heb je ook stof of aarde, parasieten, wormeieren, schimmels,... De ene beter bestand tegen chloor dan andere. Sommige zijn zelfs volledig resistent tegen de chlorideconcentraties in het zwembadwater.""
Chloor is geen perfect ontsmettingsmiddel dat alle kiemen doodt
""De Centers for Disease Control and Prevention (CDC), het Amerikaanse instituut voor Volksgezondheid, bevestigt ook dat er steeds restanten stoelgang aanwezig zijn bij mensen. Dit kan aanleiding geven tot een mogelijke faeco-orale transmissie van pathogenen."" Lees: je zou tijdens het zwemmen wel eens kleine deeltjes ontlasting en dus ziektekiemen van iemand anders kunnen inslikken en daardoor ziek kunnen worden.
Bestaat er dan geen andere manier om hygiënisch te gaan zwemmen zonder te grijpen naar de niet door iedereen geliefde 'ballenknijper'? ""Een douche met water en zeep is heel effectief om de meeste micro-organismen te verwijderen, maar je kan je de vraag stellen of je alles helemaal kan wassen als je textiel draagt, bijvoorbeeld een onderbroek onder je zwemshort.""
De kans op het krijgen van een besmettelijke ziekte tijdens het zwemmen in goed onderhouden zwembaden in België is klein
""Hoe meer lagen hoe moeilijker om alles helemaal proper te krijgen, vandaar dat het plausibel lijkt dat minder textiellagen hygiënischer zijn"", aldus dr. Van Elslande.
""Is er minder kans op zo'n overdracht als iedereen in het zwembad nauw aansluitende badkledij en geen onderbroek zou dragen? Daar moet een gecontroleerde studie een antwoord op bieden. Hoe dan ook is de kans op het krijgen van een besmettelijke ziekte klein bij het zwemmen in goed onderhouden zwembaden hier in België.""
Stel nu dat je niet op de hoogte bent van de maatregel bij Plopsa en morgenvroeg met je zwemshort aan de ingang staat? Aan de kassa kan je een speedo kopen voor 30 euro of je kan op een later moment terugkomen, maar dan wel strak in het zwempak.
""In het begin waren heel veel mensen verrast door de nieuwe regel"", reageert Loy. ""We hebben ons zo soepel mogelijk opgesteld. In het zwembad in De Panne hebben ze een kleine overgangsperiode ingesteld. We proberen bezoekers ook zo goed mogelijk te informeren. Op onze website staat vanboven in een rode balk dat de regels zijn aangepast, het wordt vermeld op het ticket en er hangen borden bij het onthaal, in de shop en in de pashokjes.""
Loy benadrukt ook dat de maatregel niet bedoeld is om een specifieke groep mensen te ontraden om naar hun zwembaden te komen. ""De beslissing is puur op basis van twee argumenten genomen: hygiëne en veiligheid."""
https://www.vrt.be/vrtnws/nl/2023/07/31/junta-myanmar-stelt-verkiezingen-uit-en-verlengt-noodtoestand/,,"Militaire junta Myanmar verlengt opnieuw noodtoestand, met als gevolg uitstel beloofde verkiezingen",2023-07-31T15:48:34+02:00,VRT NWS,nl,"In Myanmar heeft de militaire junta de noodtoestand opnieuw verlengd met zes maanden. Dat hebben officiële media bekendgemaakt. Door deze verlenging wordenook de beloofde verkiezingen uitgesteld, die hadden in augustus moeten plaatsvinden.
""De Nationale Defensie- en Veiligheidsraad van Myanmar heeft de beslissing goedgekeurd om de noodtoestand nog eens met zes maanden te verlengen"", dat maakte de publieke zender MRTV bekend. De militaire junta kwam tweeënhalf jaar geleden aan de macht na een staatsgreep en riep toen voor de eerste keer de noodtoestand uit.""De verlenging is nodig om de verkiezingen te kunnen voorbereiden"", klonk het. De Nationale Defensie -en Veiligheidsraad (NDVR) is een belangrijk grondwettelijk orgaan, maar wordt in de praktijk gecontroleerd door de legerofficieren.Er werd geen nieuwe datum medegedeeld waarop de verkiezingen zouden plaatsvinden, wel stond er in de verklaring van de NDVR dat de regering nog meer inspanningen moet leveren om ""de stabiliteit van de rechtsstaat te waarborgen ter voorbereiding van de verkiezingen"".
Volgens critici stelde de militaire junta de verkiezingen uit, omdat het leger onvoldoende controle uitoefent over het land. Ze zijn er niet in geslaagd om het verzet tegen de militaire junta voldoende terug te dringen. Het verzet houdt aan, ondanks de brutale onderdrukking van het leger. Volgens critici zullen de verkiezingen die de junta zal organiseren ook nooit eerlijk verlopen.
Het is de vierde verlenging van de noodtoestand in het land door de junta. Door de noodtoestand aan te houden, kan het leger alle regeringsfuncties op zich nemen.Het hoofd van de heersende militaire raad, generaal Min Aung Hlaing, krijgt hierdoor zowel de wetgevende, gerechtelijke als de uitvoerende bevoegdheden.
Het leger kondigde oorspronkelijk aan dat er een jaar na de staatsgreep verkiezingen zouden plaatsvinden, maar deze werden uitgesteld naar augustus 2023. Om vandaag deze verkiezingen opnieuw uit te stellen naar een nog onbekende datum.
Op februari 2021 pleegde het leger een staatsgreep en verdreef het de democratisch verkozen regeringsleider Aung San Suu Kyi van de macht. Ze zit een gevangenisstraf uit van meer dan 30 jaar, nadat het leger verschillende rechtszaken tegen haar had aangespannen.Volgens het leger was er fraude gepleegd bij de verkiezingen in november 2020 waarbij de partij van Aung San Suu Kyi een grote overwinning behaalde. Eerst waren er vreedzame protesten tegen de staatsgreep, maar het leger beantwoordde deze met dodelijk geweld. Daarop ontstond er een gewapende verzetsbeweging tegen de junta."
https://www.vrt.be/vrtnws/nl/2023/07/31/nieuw-erfgoeddepot-mechelen/,,Zelfportret van bekende Mechelse schilder Rik Wouters is eerste kunstwerk dat verhuisd is naar nieuw erfgoeddepot in Muizen,2023-07-31T15:41:25+02:00,VRT NWS,nl,"In Mechelen is het allereerste kunstwerk verhuisd naar het nieuwe erfgoeddepot ""Depot Rato"" in Muizen. De eer was weggelegd voor een zelfportret van de bekende Mechelse schilder Rik Wouters. In totaal moeten zo'n 24.000 werken uit de collectie van het Museum Hof van Busleyden naar het nieuwe depot verhuizen.
De stad Mechelen staat voor een bijzondere verhuis: de komende maanden zullen 24.000 kunstwerken uit het Museum Hof van Busleyden naar het nieuwe erfgoeddepot ""Depot Rato"" worden gebracht. Dat is in de voormalige Rateaufabriek in Muizen, dat nu een duurzaam depot zal worden waar de verschillende kunstwerken, boeken en archiefstukken in de beste omstandigheden kunnen worden bewaard en gerestaureerd.
De werken worden telkens een voor een gecontroleerd, geregistreerd, gelabeld om ze dan uiteindelijk te kunnen bewaren in het nieuwe erfgoeddepot. Het allereerste schilderij dat een plaats in het depot kreeg is van de bekende Mechelse schilder Rik Wouters, met zijn zelfportret ""Rik met de blauwe blouse"". ""Niet toevallig kozen we voor een werk van onze meest geroemde Mechelse kunstenaar"", zegt schepen van cultuur Björn Siffer (Groen).
""De verhuis van de collectie is een echte huzarenklus"", klinkt het. Naast de 24.000 schilderijen, zullen er immers ook zo'n 4.000 meter boeken van de Mechelse openbare bibliotheek en daarnaast ook nog eens 3.000 meter aan archiefdocumenten uit het Stadsarchief in het nieuwe depot terechtkomen. De verhuis zal waarschijnlijk afgerond zijn in de lente van 2024, pas dan zal het nieuwe depot dus officieel kunnen openen."
https://www.vrt.be/vrtnws/nl/2023/07/31/nederlandse-schrijver-cees-nooteboom-viert-90e-verjaardag-met-ni/,,"""Zo worden jaren tijd"": Cees Nooteboom, reizende schrijver en schrijvende reiziger, is 90 ",2023-07-31T15:40:12+02:00,VRT NWS,nl,"Cees Nooteboom, de ouderdomsdeken van de Nederlandstalige literatuur, is 90 jaar. Niet alleen is hij een van de belangrijkste auteurs uit ons taalgebied, vooral bekend van zijn reisverhalen en gedichten, maar zijn werk is ook vaak vertaald. Binnenkort worden zijn dagboeken gepubliceerd en er verschijnt ook een nieuw boek over kunst. Op zijn 90e is Nooteboom nog niet uitverteld.
""Romancier, reiziger, dichter, kunstbeschouwer"", zo stelt Cees Nooteboom zichzelf voor. Poëzie is de constante in zijn werk. De afgelopen jaren publiceerde hij nog indringende dichtbundels zoals “Afscheid” en “Vos”. Begin dit jaar werden al zijn gedichten gebundeld in ""Zo worden jaren tijd. Gedichten 2022-1955"".
Ter gelegenheid van zijn 90e verjaardag brengt uitgeverij Koppernik het eerste deel van de dagboeken van Cees Nooteboom uit. “De danser en de monnik. Dagboeken 1970-1995” verschijnt begin september; er zullen nog twee delen volgen.
Tegelijk verschijnt ""Bomen waarin stenen bloeien"", een boek over de Italiaanse beeldhouwer Giuseppe Penone. Ook in het Duits, met als titel “In den Bäumen blühen Steine”. De verjaardag van Nooteboom gaat in Duitsland gepaard met eerbetuigingen in de grote kranten. Nooteboom woonde lange tijd in Berlijn en is nog altijd heel bekend bij onze oosterburen.
Cornelis (Cees) Nooteboom wordt op 31 juli 1933 geboren in Den Haag en brengt zijn jeugd in verschillende katholieke internaten door.  In de jaren 50 trekt hij liftend door Europa, van de Provence tot Scandinavië. ""Mijn moeder vroeg waar ik heen ging, toen ik aan de autoweg in Breda stond. Weg, antwoordde ik. En in zekere zin ben ik nooit meer thuisgekomen,"" zei Nooteboom op Klara. Ervaringen van die eerste reizen vinden hun weg naar zijn melancholische en romantische debuutroman ""Philip en de anderen"" uit 1955. Het boek wordt een klassieker.
Nooteboom is getuige van verschillende politieke aardverschuivingen, zoals de Sovjetinval in Boedapest in 1956, de studentenrevolte in Parijs of de val van de Berlijnse Muur. Hij schrijft erover voor kranten en tijdschriften.
BEKIJK - Cees Nooteboom gidst door Spanje (Vlaanderen vakantieland, 1996):
Van hetreisverhaalmaakt Cees Nooteboom een literair genre op zich. Zijn reportages met prachtige foto’s komen onder meer in het glossy magazine Avenue, waarin hij ook vertalingen van buitenlandse poëzie publiceert. Spanje, waar hij deeltijds op het eiland Menorca woont, is zijn tweede vaderland. De bundel ""De omweg naar Santiago"" is vele malen herdrukt.
In 1980 gooit Cees Nooteboom hoge ogen met de roman ""Rituelen"", die doorbreekt bij het grote publiek. Het verhaal waarin hij de link legt tussen de beurs, de mis en de Japanse theeceremonie wordt ook verfilmd. ""Het volgende verhaal"", in 1991 het Nederlandse Boekenweekgeschenk, krijgt vooral een warm onthaal in Duitsland. ""Allerzielen"" uit 1998, een liefdesroman die zich afspeelt in Berlijn en ook in Spanje, wordt beschouwd als een van zijn belangrijkste boeken.
BEKIJK - ""Herinnering is als een hond die gaat liggen waar hij wil"": Piet Piryns interviewt Cees Nooteboom (Lichtpunt, 2010):
Cees Nooteboom is een van de vaakst vertaalde Nederlandse schrijvers, in meer dan 30 talen. Hij wordt ook sinds jaar en dag genoemd als kanshebber voor de Nobelprijs literatuur.  In 1992 krijgt hij de Constantijn Huygensprijs, in 2003 de Oostenrijkse staatsprijs voor Europese literatuur, een jaar later de P. C. Hooftprijs en in 2009, uit handen van koning Albert, dePrijs der Nederlandse Letteren, de belangrijkste prijs in het Nederlandse taalgebied.
Cees Nooteboom was goed bevriend met Hugo Claus; hij hield een toespraak op Claus' afscheid in de Bourlaschouwburg in Antwerpen. Die vriendschap ging lang terug: de strandfoto’s van de jonge Nooteboom en Claus samen met Harry Mulisch zijn legendarisch."
https://www.vrt.be/vrtnws/nl/2023/07/31/limburg-woonzorgcentrum-autopsie-brengt-nog-geen-duidelijkheid/,,Autopsie brengt geen duidelijkheid over doodsoorzaak bewoner woonzorgcentrum Beringen,2023-07-31T15:31:27+02:00,VRT NWS,nl,"De autopsie op het lichaam van de bewoner van het woonzorgcentrum Corsala in Beringen heeft nog geen duidelijkheid gebracht. Dat zegt het parket van Limburg. Dat startte afgelopen weekend een onderzoek, omdat er kort na het overlijden van de man nog drie bewoners onwel werden.
Het parket liet afgelopen weekend weten dat er onderzocht werd of er sprake is van een misdrijf of niet. De bewoner van het woonzorgcentrum overleed vrijdag, en vlak daarna werden drie andere bewoners onwel.
Vanochtend is een autopsie uitgevoerd op het lichaam van de man, maar het is nog niet duidelijk hoe de man precies overleden is. ""Er is een inwendige lijkschouwing uitgevoerd"", zegt Katrien Truyen van het Limburgse parket. ""Maar de eerste vaststellingen hebben geen duidelijkheid of definitief uitsluitsel over de doodsoorzaak geboden. De wetsarts zal nu nog bijkomend onderzoek uitvoeren, om te kijken of er bepaalde infecties waren. Er zal ook een toxicologisch onderzoek volgen om te bepalen of er bepaalde medicatie werd ingenomen of toegediend.""
De eerste vaststellingen hebben geen duidelijkheid of definitief uitsluitsel over de doodsoorzaak geboden
Voor het parket liggen alle pistes nog open. De directeur van het woonzorgcentrum liet gisteren nog weten dat de drie andere bewoners aan de beterhand zijn. ""Ze worden nog steeds extra opgevolg door de medewerkers die een tandje bijsteken en heel alert zijn op mogelijke signalen bij de bewoners."""
https://www.vrt.be/vrtnws/nl/2023/07/31/bekijk-treinreizigers-komen-niet-aan-in-booischot-maar-in-g/,,"BEKIJK - Treinreizigers komen niet aan in Booischot maar in ... Goebelsmühle, zo'n 220 kilometer verder",2023-07-31T15:17:50+02:00,VRT NWS,nl,"Treinreizigers die aankomen in het station van Booischot kijken al enkele weken raar op. Door de luidsprekers in de trein hoor je dat je aankomt in ""Goebelsmühle"". Dat is een station in Luxemburg, op een slordige 220 kilometer van het station van Booischot. Een technisch foutje, dat de NMBS  pas in de loop van augustus kan oplossen.
Al enkele weken weerklinkt de vreemde aankondiging door de luidsprekers in de trein wanneer die aankomt in het station van Booischot. ""We komen aan in Goebelsmühle."" Dat station bestaat ook, maar ligt wel in het buitenland, meer bepaald in Luxemburg.Volgens Bart Crols van de NMBS is er technisch iets foutgelopen. ""Bij een herprogrammering is er iets verkeerd gebeurd met een code van het station van Booischot. Daardoor is de code van Goebelsmühle in de plaats gekomen.""Een foutje dus, met grappige gevolgen, want plots kunnen de inwoners van Booischot en omstreken wel heel goedkoop op buitenlandse reis. ""Pas in de loop van augustus zal het probleem opgelost zijn"", aldus nog Crols. ""Daarvoor is het wachten op een update van het systeem die niet meteen kan gebeuren.""
Bekijk de vreemde aankondiging (RTV)"
https://www.vrt.be/vrtnws/nl/2023/07/31/korpschef-politiezone-getevallei-preventief-geschorst-wegens-mog/,,Korpschef politiezone Getevallei preventief geschorst wegens mogelijk grensoverschrijdend gedrag,2023-07-31T14:59:52+02:00,VRT NWS,nl,"De korpschef van de lokale politiezone Getevallei is preventief geschorst. Dat meldt de regionale nieuwswebsite Leuven Actueel en het nieuws wordt bevestigd door de burgemeester van Tienen. Volgens het parket van Leuven gaat het om een onderzoek naar mogelijk grensoverschrijdend gedrag.
Twee weken geleden werd de korpschef preventief geschorst, bevestigt ook het parket van Leuven. ""Er is recent een opsporingsonderzoek tegen de man opgestart wegens mogelijk grensoverschrijdend gedrag als leidinggevende."" Meer details wil het parket voorlopig niet geven, in het belang van het onderzoek, dat door de toezichtsdienst Comité P gevoerd wordt. ""Het onderzoek zal duidelijk maken of er echt strafbare feiten gepleegd zijn."" Het parket heeft de informatie doorgegeven aan het politiecollege van de zone Getevallei, die zich uitstrekt over de gemeentes Hoegaarden, Tienen, Landen, Linter en Zoutleeuw.
""We zijn niet op de hoogte van de inhoud van dat onderzoek"", zegt Katrien Partyka (CD&V), de burgemeester van Tienen, die ook voorzitter van het politiecollege is. ""Het gaat ook om een preventieve schorsing, die niets zegt over zijn eventuele betrokkenheid bij de feiten waarover dat onderzoek gaat."""
https://www.vrt.be/vrtnws/nl/2023/07/31/fremantle-highway-update/,,Brandend vrachtschip in Nederland veilig weggesleept naar tijdelijke locatie ,2023-07-31T14:07:21+02:00,VRT NWS,nl,"Het brandende vrachtschip Fremantle Highway is aangekomen op een tijdelijke locatie. Het ligt nu op 16 kilometer van de Waddeneilanden Schiermonnikoog en Ameland. De sleepwerken verliepen vlot. De brand op het schip brak vorige dinsdag uit en is nog niet helemaal geblust.
Bijna een week geleden brak brand uit aan boord van het Panamese vrachtschip Fremantle Highway. Een bemanningslid is daarbij om het leven gekomen. Sindsdien proberen de hulpdiensten het vuur te blussen.
Dagenlang dobberde het schip voor de Nederlandse Waddeneilanden. Eergisteren werd bekendgemaakt dat het schip naar een tijdelijke locatie versleept zou worden, waar het verder weg van de drukke vaarroutes zou liggen en beter beschermd zou zijn tegen de weersomstandigheden.
Twee sleepboten zijn gisterenmiddag begonnen aan de tocht van 66 kilometer. Het schip is vanmiddag aangekomen op zijn tijdelijke plek, 16 kilometer boven de Waddeneilanden Schiermonnikoog en Ameland. Dat laat het Nederlandse agentschap Rijkswaterstaat weten. Het slepen van het schip is zonder problemen verlopen.
""Door de meewerkende stroming tijdens het tweede deel van de sleep kon er sneller gevaren worden dan eerder was berekend. Ook de rookontwikkeling van het vrachtschip bleef tijdens de hele sleeproute minimaal.""
BEKIJK - Beelden van het brandende schip:"
https://www.vrt.be/vrtnws/nl/2023/07/31/bosbrand-british-columbia/,,Meer dan 700 woningen geëvacueerd door bosbrand op Canadees-Amerikaanse grens,2023-07-31T14:07:05+02:00,VRT NWS,nl,"In het Canadese stadje Osoyoos in de staat Brits-Columbia zijn zo'n 732 woningen geëvacueerd door een hevige bosbrand ten zuiden van het stadje. De brand slaat op een gebied van ongeveer 48 vierkante kilometer en is van de Verenigde Staten overgewaaid naar Canada.
Zaterdagavond kondigde de Canadese grensstad Osoyoos de lokale noodtoestand uit. Het stadje van zo'n 6.700 inwoners wordt bedreigd door een hevige bosbrand. Volgens lokale media is de brand uit de hand gelopen. De lokale brand zet 50 brandweerlieden, luchtsteun en ""zwaar materiaal"" in.
BEKIJK - Op timelapsebeelden is te zien hoe het vuur oprukt naar Osoyoos:
In het zuidwestelijke deel van het stadje moeten de inwoners van zo'n 732 eigendommen onmiddellijk vertrekken. Om hoeveel mensen het precies gaat, is niet duidelijk.
De brand ontstond aan de andere kant van de grens, in de Amerikaanse staat Washington. Het departement van natuurlijke grondstoffen van Washington schat dat er aan Amerikaanse zijde zo'n 40 vierkante kilometer aan bos in brand is gevolgen.
Brits-Columbia heeft momenteel 368 actieve branden. In totaal woeden er meer dan 990 branden in Canada, waarvan er 613 als onbeheersbaar worden beschouwd."
https://www.vrt.be/vrtnws/nl/2023/07/31/okay-wateroverlast/,,Supermarkt in Rotselaar loopt onder water door probleem met condensatieketel,2023-07-31T13:28:50+02:00,VRT NWS,nl,"De Okay in Rotselaar staat onder water door een defect aan de condensatieketel. ""Voorlopig kan ik nog niet zeggen wanneer de winkel weer kan openen. We zijn de schade nog aan het opmeten en volop bezig met alles op te ruimen"", zegt persverantwoordelijke Paulien Kurris.
Natte voetjes voor de werknemers die vanochtend de Okay in Rotselaar binnenwandelden, want door een technisch defect staat de hele winkel onder water. ""Waarschijnlijk gaat het over een probleem met de condensatieketel"", zegt Paulien Kurris van Okay. “We zijn volop bezig met de winkel op te ruimen en de schade te herstellen.”"
https://www.vrt.be/vrtnws/nl/2023/07/31/albanie-sky-ecc/,,"Met dank aan België: toplui van Albanese politie en justitie opgepakt in groot onderzoek naar moord, corruptie en drugshandel",2023-07-31T13:27:59+02:00,VRT NWS,nl,"In de Albanese media is het al dagenlang groot nieuws: verschillende topmannen bij politie en justitie zijn opgepakt in het kader van een groot onderzoek naar moord, corruptie en drugshandel. En, het onderzoek heeft ook een Belgisch tintje, want de informatie kwam - onder meer - vanuit de Sky ECC-telefoons die ons land twee jaar geleden kon kraken.
Het nieuws sloeg twee jaar geleden in als een bom: ons land was erin geslaagd om de versleutelde telefoons van Sky ECC te kraken en had maandenlang kunnen meelezen met de plannen van een hele rist criminelen. In ons land leverde dat een schat aan informatie op - lees: intussen zijn er al honderden veroordelingen uitgesproken.
Maar de resultaten stoppen niet aan de landsgrenzen. De informatie werd immers ook gedeeld met verschillende andere landen. Met succes. Zo werd er in Servië enkele maanden geleden een groot drugskartel opgerold - ""de grootste drugsbaronnen van de Balkan"" klonk het toen bij Europol. En in Colombia kon in 2021 een van de meest gezochte drugscriminelen Dairo Antonio Usaga - alias Otoniel - ingerekend worden. Opnieuw op basis van informatie uit Sky ECC.
En ook aan Albanië kon het Belgische gerecht heel wat interessante informatie doorspelen. Onder de codenaam ""Metamorfose"" heeft de Albanese speciale anticorruptie-eenheid SPAK afgelopen week verschillende invallen gedaan.
Acht verdachten konden daarbij opgepakt worden, negen anderen worden nog gezocht. Het verhaal is al dagenlang groot nieuws in Albanië, want bij de arrestaties zitten niet alleen namen uit de onderwereld, ook verschillende topmannen bij politie en justitie kwamen in het vizier van de speurders.
Zo brengt dit onderzoek het Albanese gerecht in nauwe schoentjes. ""Er werden strafbare feiten gepleegd door overheidsfunctionarissen, hooggeplaatste politieagenten en een procureur. Dat ondermijnt de goede werking van de rechtsstaat.""
De aantijgingen zijn dan ook niet min: moord, corruptie, ambtsmisbruik, vervalsing van documenten, handel in verdovende middelen, lidmaatschap van een criminele organisatie en zo meer.
Welke namen worden genoemd?
Bij de 26 huiszoekingen werden ook sommen geld, verschillende voertuigen, vuurwapens, telefoons in beslag genomen. De politie is nog op zoek naar negen andere verdachten, onder hen ook E.M., een beruchte figuur in de Albanese onderwereld, die vermist is.
De minister van Binnenlandse Zaken Taulant Balla noemt het een ""complexe operatie"". ""Het net heeft zich gesloten rond deze figuren van de georganiseerde misdaad, net als rond de agenten en aanklagers die betrokken zouden zijn bij de misdrijven.""
In de communicatie bedankt SPAK expliciet het Belgische, Nederlandse en Franse gerecht, net als Eurojust en Europol ""voor de intensieve samenwerking"".
""Ja, er is iets groots aan de hand"", zegt ook Marjolein Koster, die als journalist de Balkan door en door kent. ""Al zullen we moeten zien wat de gevolgen zullen zijn. Langs de ene kant kan je zeggen: Albanië is ermee bezig, aan de andere kant zullen we nog moeten zien of ze ook effectief bestraft worden.""
Aan de oppervlakte wordt er veel gedaan om de corruptie aan te pakken, maar in de praktijk zie je dat er niet veel verbetert
Er is volgens Koster ook veel verwevenheid tussen dit soort (drugs)criminaliteit en politiek, ""al blijft het lastig om er uitspraken over te doen"". ""Verwevenheid is er sowieso op het lokale en regionale niveau, en er zijn vermoedens dat het ook op nationaal niveau speelt."" Over premier Edi Rama bijvoorbeeld. ""Heeft hij miljoenen doorgespeeld aan criminele groepen? Een onderzoek twee jaar geleden toonde aan dat 60 procent van de bouw- en vastgoedindustrie gebruikt wordt om drugsgeld wit te wassen. Zijn tegenstanders zeggen dat hij daarvan geweten moet hebben. Maar zo lang er geen veroordeling is, is dat niet zeker."""
https://www.vrt.be/vrtnws/nl/2023/07/31/werelddag-voor-longkanker/,,Longkanker op één na meest voorkomende kanker bij vrouwen door stijgend aantal rokers,2023-07-31T13:00:57+02:00,VRT NWS,nl,"Longkanker is nu op één na meest voorkomende kanker bij vrouwen. Tot voor kort was dat nog darmkanker, maar doordat steeds meer vrouwen roken, stijgt het aantal vrouwelijke longkankerpatiënten mee. Stichting tegen Kanker trekt daags voor de Werelddag voor Longkanker aan de alarmbel.
In 2021 kregen 9.192 mensen in ons land de diagnose van longkanker: 5.675 mannen, en 3.517 vrouwen. Bij mannen staat longkanker al langer op de tweede plaats van meest voorkomende kankers, bij vrouwen daarentegen springt longkanker over darmkanker.
Dat longkanker steeds meer vrouwen treft, is erg verontrustend, zegt de Stichting tegen Kanker een dag voor de Werelddag voor Longkanker plaatsvindt. De evolutie houdt volgens hen rechtstreeks verband met het aantal vrouwen dat rookt, een cijfer dat al enkele jaren stijgt in ons land.
Tabak is verantwoordelijk voor 90 procent van de longkankers. ""Daarom is het van essentieel belang dat we blijven inzetten op preventie, rokers blijven ondersteunen bij pogingen om te stoppen en alles in het werk stellen om een tabaksvrije generatie te creëren.""
In 2021 eiste longkanker bijna 6.000 levens: 3.673 mannen en 1.994 vrouwen. Het is een moeilijk te behandelen vorm van kanker, met een slechte prognose: de gemiddelde overleving vijf jaar na de diagnose bedraagt niet meer dan 22,8 procent voor mannen en 31,4 procent voor vrouwen. ""Er bestaan verschillende soorten longkankers, en de meest voorkomende is zeer agressief"", weet Le Ray.
De Stichting wil overheden aansporen om meer in te zetten op het vroegtijdig opsporen van kanker. ""Hoe vroeger we problemen kunnen identificeren, hoe beter behandelbaar de ziekte en hoe groter de overlevingskans.""
Hoe vroeger we problemen kunnen identificeren, hoe beter behandelbaar de ziekte en hoe groter de overlevingskans
Le Ray drukt rokers en ex-rokers op het hart om naar de huisarts te gaan als ze ongerust zijn. ""De eerste symptomen van longkanker zijn een grote vermoeidheid, afvallen zonder verklaring en een langdurige hoest waarbij je al dan niet bloed ophoest. Heb je hier mee te kampen, heb je weet van longkanker in de familie of ben je een roker (geweest)? Vraag dan aan je huisarts of een screening mogelijk is.""
Maar bovenal: “Nooit beginnen met roken, of ermee stoppen, is veruit het beste wapen in het gevecht tegen longkanker"".
Net omdat de overlevingskansen niet hoog zijn, en de meest voorkomende longkanker zo agressief, vraagt de organisatie om de nodige aandacht voor onderzoek naar longkanker om zo betere behandelingen te ontwikkelen.
Wie wil stoppen met roken, kan terecht bijTabakstopop www.tabakstop.be of het gratis nummer 0800 111 00."
https://www.vrt.be/vrtnws/nl/2023/07/31/testing-drugs-festivals/,,"Drugs laten testen op festivals, goed idee of niet?",2023-07-31T13:00:47+02:00,VRT NWS,nl,"Gezondheidsinstituut Sciensano pleit voor meer drugspreventie en sensibilisering. Geef festivalbezoekers bijvoorbeeld de kans om op het terrein hun drugs te laten testen of controleren, luidt het advies. Volgens het Instituut voor Criminaliteit en Criminologie (NICC) zal zo’n test nooit volledige veiligheidsgaranties kunnen geven. Zijn dergelijke testen op festivals dan wel een goed idee? En moet de maatschappij zich eigenlijk aanpassen aan mensen die illegale drugs gebruiken?
Drugsvrije muziekfestivals zijn een utopie. Dat zei Debby Wilmsen, woordvoerder van Tomorrowland, gisteren op de slotdag van het populaire dancefestival. Tijdens de afgelopen twee weekends kwamen twee mensen om het leven op het festival en hoewel de doodsoorzaken nog niet bekend zijn, vermoedt het parket dat er - in minstens een van de twee gevallen - drugs in het spel waren.
Ga in dialoog met mensen die drugs gebruiken
Ook in het verleden waren al verschillende drugsdoden te betreuren op Tomorrowland. Gezondheidsinstituut Sciensano pleit daarom voor een uitgebreider drugsbeleid op muziekfestivals. ""Op dit moment wordt vooral ingezet op repressie, maar dat is slechts één pijler van het beleid"", zegt Lies Gremeaux, verantwoordelijk van de Dienst Drugs van Sciensano.
Volgens het instituut moeten organisatoren meer inzetten op het luik preventie en sensibilisering. ""Ga in dialoog met de mensen die drugs gebruiken"", luidt het advies. Een van de manieren om zo'n ""praatplatform"" te creëren is volgens Sciensano mensen de kans geven om hun drugs te laten testen.
Het instituut baseert zich voor dat advies op internationale studies. In het Verenigd Koninkrijk, Spanje, Portugal en Australië gebeurt het testen van drugs al in festivalsettings en in Nederland kan het ook al op verschillende plaatsen. Bij ons werden of worden trouwens ook al drugs getest op verschillende festivals, maar dat gaat dan over drugs die in beslag genomen worden.
Toxicoloog Jan Tytgat (KU Leuven) treedt de oproep van Sciensano bij. ""Voorkomen is beter dan genezen"", luidt zijn oordeel. De kwaliteit van drugs monitoren zou volgens Tytgat levens sparen en medische kosten bij ziekenhuisopnames voorkomen. Hij vindt wel dat gebruikers zelf, of de organisatoren van het evenement, zouden moeten betalen voor dergelijke drugstests. ""De belastingbetaler mag daar niet voor opdraaien.""
BEKIJK - ""Als een festivalbezoeker genoeg geld heeft voor een festivalticket en drugs, heeft die vast nog iets over voor een test"":
Hoe zou zo'n test concreet in zijn werk gaan?
Het Nationaal Instituut voor Criminalistiek en Criminologie (NICC) benadrukt in ""De ochtend"" op Radio 1 dat drugs laten testen op festivals geen garantie geeft op veilig druggebruik. ""Je kan na zo’n test eigenlijk nooit echt zeggen of de drugs “veilig” zijn of niet"",  zegt Nele Samyn, hoofd van de wetenschappelijke dienst Drugs en Toxicologie bij het NICC.
""Wij nemen dagelijks drugs in beslag en we zien vaak dat er meerdere drugs zitten in bijvoorbeeld één bepaalde tablet. De apparatuur die op festivals wordt gebruikt om drugs te testen is minder geavanceerd dan onze technologie en daardoor is het onmogelijk om kleine concentraties van al die verschillende drugs waar te nemen.""
BEKIJK - In dit labo worden drugs getest die op festivals gevonden worden:"
https://www.vrt.be/vrtnws/nl/2023/07/31/oekraine-rusland-aanvallen/,,Minstens 4 doden bij Russische luchtaanval op flatgebouw in geboortestad Zelenski,2023-07-31T12:49:23+02:00,VRT NWS,nl,"In de Oekraïense stad Kryvy Rih, de geboortestad van president Zelenski, zijn zeker vier mensen om het leven gekomen bij een Russische luchtaanval. In de Russische regio Brjansk kwam een drone neer op een politiekantoor. Volgens de lokale gouverneur ging het om een Oekraïense aanval.
Volgens de Oekraïense regering heeft Rusland een luchtaanval met twee raketten uitgevoerd op de centrale stad Kryvy Rih. Een van de raketten kwam neer op een appartementsgebouw en sloeg er een groot gat in. Ook een gebouw van een universiteit werd geraakt.
In de Russische regio Brjansk, die grenst aan het noorden van Oekraïne, is dan weer een drone neergekomen op een politiekantoor. Volgens de plaatselijke gouverneur ging het om een Oekraïense aanval. Er vielen geen gewonden, er is wel schade aan het dak en ramen van het gebouw."
https://www.vrt.be/vrtnws/nl/2023/07/31/koeweiti-betrapt-onder-invloed-van-verschillende-drugs-tijdens-w/,,"Tomorrowlandbezoeker betrapt achter het stuur onder invloed van cocaïne, XTC en cannabis",2023-07-31T12:03:19+02:00,VRT NWS,nl,"Een man uit Koeweit, die naar dancefestival Tomorrowland was geweest, is tijdens een WODCA-controle in Mechelen betrapt onder invloed van verschillende drugs. De man had cannabis gerookt, een XTC-pil genomen en cocaïne gesnoven. Hij en twee van zijn passagiers hadden ook nog verschillende drugs op zak.
De lokale politie van de zone Rivierenland heeft het afgelopen weekend op verschillende plaatsen in de zone WODCA-controles gehouden. Er werden meer dan 1.400 ademtests afgenomen.
In de auto zaten nog 3 passagiers die ook in Koeweit wonen. Twee van hen hadden ook drugs bij zich. In totaal ging het om 7 joints, enkele grammen cocaïne en MDMA-poeder.
Alle drugs werden in beslag genomen en de bestuurder is zijn rijbewijs 15 dagen kwijt. Hij moest ook onmiddellijk een boete van 450 euro betalen. De passagiers moesten elk ter plaatse een boete van 500 euro betalen."
https://www.vrt.be/vrtnws/nl/2023/07/31/vier-doden-bij-schietpartij-in-india/,,Vier doden bij schietpartij op trein richting Indiase stad Mumbai,2023-07-31T11:55:36+02:00,VRT NWS,nl,"Een politieagent van de Railway Protection Force (RPF) in India is vanochtend opgepakt nadat hij vier mensen heeft doodgeschoten op een trein richting Mumbai. Drie passagiers en een agent van de RPF zijn daarbij om het leven gekomen. De identiteit van de passagiers en het motief van de dader worden nog onderzocht.
Rond 5.30 uur lokale tijd vond er een schietpartij plaats op de trein tussen de Indiase steden Jaipur en Mumbai. De dader, Chetan Kumar, was een politieagent in dienst van de veiligheidsdiensten RPF van de spoorwegmaatschappij. Hij opende eerst het vuur op zijn RPF-collega, Tikaram Meena, waarna hij ook drie passagiers doodschoot. De vier slachtoffers kwamen om het leven.
Het incident vond plaats op zo'n 96 kilometer van Mumbai. Op het moment van de feiten, was Kumar aan het werk in de trein en droeg hij een dienstwapen. Daarmee opende hij het vuur. Nadien trok hij aan de alarmbel en ontsnapte uit de trein. Hij werd opgepakt in de buitenwijken van Mumbai."
https://www.vrt.be/vrtnws/nl/2023/07/31/tom-lanoye-woke/,,"Tom Lanoye: ""Standaardtaal mag geen instrument worden om mensen uit te
sluiten""",2023-07-31T11:53:11+02:00,VRT NWS,nl,"Standaardnederlands mag niet door “deugflaminganten” worden gebruikt om mensen uit te sluiten. Dat is de opvallende stelling van schrijver Tom Lanoye in zijn boek “Woke is het nieuwe Marrakech-pact”. Er zijn te weinig plaatsen voor nieuwkomers om Nederlands te leren en het is geen goed idee om daar sociale rechten aan te koppelen, vindt Lanoye. En “dat je kunt horen waar Tom Waes vandaan komt: wat is daar fout mee?”
“Een pamflet”. Zo noemt Tom Lanoye zijn boekje “Woke is het nieuwe Marrakech-pact “(of: hoe ons Capitool al elke dag wordt bestormd”. Het is een antwoord op het boek “Over woke” van N-VA-voorzitter Bart De Wever. Tom Lanoye betoogt dat de N-VA met haar strijd tegen woke “de rode loper uitrolt voor het Vlaams Belang”.
BELUISTER - Tom Lanoye in ""De ochtend"" (Radio 1):
Behalve over politiek gaat het boek ook over taal. En opvallend is dat Lanoye kanttekeningen zet bij het gebruik van het Standaardnederlands. “Ik ben er op zich niet tegen gekant, maar wel wanneer het een geurvlag wordt. Een harnas,” licht Tom Lanoye toe in “De ochtend” op Radio 1.
Wat is er fout aan dat je hoort waar Tom Waes vandaan komt?
“Wanneer taal een geurvlag wordt om met z’n allen “deugflaminganten” te worden, klonen van Geert Bourgeois, Jan Jambon of Theo Francken, dan haak ik af,” zegt Tom Lanoye. “ Ik vind het echt belachelijk dat Tom Waes wordt aangevallen omdat je kunt horen waar hij vandaan komt. Wat is daar fout mee? Je mag van mij horen dat ik uit het Waasland kom en dat er allerlei accenten in doorklinken, zelfs het Afrikaans.”
Hoe ziet Lanoye dat dan concreet, bijvoorbeeld voor nieuwkomers die onze taal onder de knie willen krijgen? “Je leert Standaardnederlands en vervolgens krijg je een baan in Brugge. Dan kan je weer gaan leren!” Het echte probleem is volgens Lanoye dat er te weinig plaatsen zijn om Nederlands te leren.
""Vervolgens worden daar sociale rechten aan gekoppeld, waarbij je de talenknobbels bevoordeelt. Gaat men ook een aantal sociale voordelen afhankelijk maken van de taalbeheersing van de Vlamingen zelf? Dan zouden we op onze achterste poten staan.”
Toch zweert Tom Lanoye het Standaardnederlands niet af. “Het is belangrijk dat die bestaat - we moeten eer bewijzen aan Martine Tanghe. Ik ben totaal gek op taal. Ik heb nood aan een standaardtaal om er betekenisvol van te kunnen afwijken als artiest, wanneer me dat zou bevallen. Maar wanneer het een instrument wordt om uit te sluiten, om mensen in de ganzenpas van de ""deugflaminganten"" te laten lopen, dan haak ik af.”
In het boek “Woke is het nieuwe Marrakech-pact” vertrekt Tom Lanoye van het verzet van de N-VA tegen het VN-pact over migratie. In december 2018 was dat de aanleiding voor de partij om uit de federale regering te stappen. Volgens Lanoye heeft N-VA toen het Vlaams Belang achternagehold en doet ze op dit moment hetzelfde met haar verzet tegen alles wat ze woke noemt.
“De anti-wokewaanzin dient maar één reactionaire agenda,” zegt Tom Lanoye. Hij verwijst naar het mccarthyisme van de jaren 50 in de Verenigde Staten toen senator Joseph McCarthy een heksenjacht opende op (echte en vermeende) communisten.
Mensen met mijn temperament moeten zich moeien in pamfletten
Naast romans en theaterstukken schrijft Tom Lanoye al vele jaren politieke artikels en nu ook dit pamflet. Heeft hij ambitie om zelf in de politiek te stappen? “ We moeten ons niet laten wijsmaken dat politiek alleen het eigendom is van politici en politieke partijen. Ik geloof daar heilig in. Behalve de drie machten (parlement, regering, gerecht, red.) en de pers als vierde macht, is er ook een vijfde: de macht van de artiesten. Mensen met mijn temperament moeten zich moeien in pamfletten en interviews.” Of zoals Lanoye in zijn boek over zichzelf schrijft: “Kort van lont en lang van stof”.
“Woke is het nieuwe Marrakech-pact “(of: hoe ons Capitool al elke dag wordt bestormd”van Tom Lanoye, gebaseerd op zijn Paul Verbaekenlezing, is verschenen bij VUB-press en wordt voorgesteld op 2 augustus inboekhandel Corman in Oostende.
BEKIJK : Bart De Wever (N-VA) in debat met Benjamin Dalle (CD&V) over zijn boek ""Over woke"" in ""Terzake"":"
https://www.vrt.be/vrtnws/nl/2023/07/31/vk-olie-en-gas/,,"VK wil honderden nieuwe gas- en olielicenties toekennen in Noordzee: ""Kortzichtig en egoïstisch""",2023-07-31T11:44:51+02:00,VRT NWS,nl,"Het Verenigd Koninkrijk gaat de komende maanden meer dan honderd nieuwe olie- en gaslicenties toekennen in de Noordzee. En plant er honderden over een langere periode. Volgens premier Sunak is dat noodzakelijk om minder afhankelijk te zijn van andere landen. Daarnaast worden ook miljoenen geïnvesteerd in een programma voor de opvang van koolstofdioxide. Oppositiepartij Labour en enkele ngo's hekelen de energiepolitiek van de Conservatieve Partij.
De Britse premier Rishi Sunak kondigde vanmorgen aan dat de Britse regering honderden nieuwe olie- en gaslicenties wil toekennen in de Noordzee. Daarmee wil ze de binnenlandse voorraad aanvullen en het Verenigd Koninkrijk minder energieafhankelijk maken van andere landen.
Volgens Sunak zullen de nieuwe licenties veel banen opleveren. Hij maakt zich ook sterk dat er minder koolstof uitgestoten zal worden dan het geval zou zijn als het VK vloeibaar gas zou invoeren. Volgens de eerste minister is de beslissing ook niet tegenstrijdig met de milieu- en klimaatdoelstellingen van de regering, want zelfs als het VK in 2050 klimaatneutraal wil zijn, zal nog ongeveer een kwart van de energie uit olie en gas moeten komen.
Sunak kondigde ook een investering van miljoenen ponden aan in een nieuw programma voor de opvang van koolstofdioxide in het graafschap Aberdeenshire, in Schotland. Koolstofdioxide komt vrij bij de verbranding van fossiele brandstoffen en is de belangrijkste katalysator van de klimaatverandering.
De nieuwe plannen worden niet door iedereen met open armen ontvangen. Oppositiepartij Labour is net van plan om alle gas- en oliewinning in de Noordzee te stoppen. Volgend jaar zijn er parlementsverkiezingen in het VK. In de peilingen ligt Labour op koers om die overtuigend te winnen."
https://www.vrt.be/vrtnws/nl/2023/07/31/muurschildering-antwerpen-rik-coppens/,,"Muurschildering ""Helden van Antwerpen Noord"" onthuld met voetbalicoon Rik Coppens en jonge cricketspelers",2023-07-31T11:36:18+02:00,VRT NWS,nl,"In de Antwerpse Seefhoek is de muurschildering ""Helden van Antwerpen Noord"" onthuld, met daarop het voetbalicoon Rik Coppens en enkele jonge cricketspelers. De muurschildering staat symbool voor de diversiteit in de wijk. De afgelopen maand konden buurtbewoners en kinderen bovendien heel wat graffiti-workshops en demonstraties volgen.
In de Halenstraat in Antwerpen, dichtbij het Park Spoor Noord, is een grote muurschildering onthuld van voetbalicoon Rik Coppens en enkele jonge cricketspelers. De muurschildering past binnen een hele zone van ""street art"". De afgelopen maand konden heel wat kinderen en buurtbewoners zo ook graffiti-workshops en demonstraties volgen in de wijk.
Het was de Antwerpse artiest Pink Painter, het alias van Jasmine Roemendael, die de muurschildering ""Helden van Antwerpen Noord"" maakte. Ze schilderde voetbalicoon Rik Coppens, die geboren werd in Antwerpen Noord en opgroeide in de Seefhoek. Hij voetbalde bij Beerschot en werd later Rode Duivel. ""Op die manier hebben we het sportieve van het Park Spoor Noord doorgetrokken in de muurschildering"", zegt districtsschepen van cultuur Femke Meeusen (Groen).
Dat er naast Rik Coppens ook enkele jonge cricketspelers op de muurschildering staan, is dan ook niet toevallig. ""Het zijn twee van de meest populaire sporten ter wereld"", zegt Meeusen. Cricket werd bovendien door de Afghaanse gemeenschap in de stad geïntroduceerd. ""Zo brengt deze muurschildering een legendarisch voetbalicoon en kinderen met een sportdroom samen."" De postcode ""2060"" die overheen de muurschildering staat, verwijst naar de wijk Antwerpen Noord."
https://www.vrt.be/vrtnws/nl/2023/07/27/klooster-herkenrode-in-hasselt-wordt-b-b/,,Klooster van abdij van Herkenrode in Hasselt wordt B&B,2023-07-31T11:34:22+02:00,VRT NWS,nl,"In het oude klooster van de abdijsite van Herkenrode in Hasselt kunnen vanaf september toeristen overnachten. In eerste instantie gaat het over rugzaktoeristen die een slaapplaats nodig hebben tijdens hun wandeling op de GR5-route die van Nederland naar het zuiden van Frankrijk loopt. In het voorjaar worden enkele kamers in het klooster omgebouwd tot een bed and breakfast.
Het klooster ligt er op dit moment verlaten bij, de laatste kanunnikessen van het Heilig Graf hebben eind januari de deur achter zich dichtgetrokken. In een vleugel van het gebouw zijn enkele jaren geleden een vijftal aangepaste kamers gemaakt voor de zusters. “Ze wilden hier tot het einde blijven, maar dat is uiteindelijk anders gelopen”, vertelt directeur van Herkenrode Paul Lambrechts. “Maar de kamers en de aansluitende badkamers zijn helemaal aangepast voor mensen met een beperking. Jammer genoeg zijn ze nog nooit gebruikt.”
Herkenrode wil nu dat het gebouw opnieuw gebruikt wordt. “Vanaf september willen we rugzaktoeristen laten slapen in het klooster, het gaat dan om wandelaars die de GR5-route lopen van Nederland naar Frankrijk. Die kunnen dan hier overnachten”, vertelt Lambrechts. “Voorlopig is dit een test. Als het goed gaat, dan willen we in het voorjaar starten met een B&B. We moeten dan wel zorgen voor andere meubels en decoratie in de kamers.”
De kamers zijn volgens de uitbaters van Herkenrode ideaal voor mensen met een beperking. “Die kunnen dan hier zorgeloos met vakantie komen samen met hun partner. Alles is hier voorhanden: je hebt aangepaste badkamers en er zijn liften. Zo kunnen we de mensen een fijne vakantie bieden hier, want de plek nodigt uit om langer te blijven”, besluit Paul Lambrechts."
https://www.vrt.be/vrtnws/nl/2023/07/31/deelstepverdeler-bolt-lanceert-sociaal-tarief/,,Deelstepverdeler Bolt lanceert sociaal tarief in Brussel,2023-07-31T11:23:49+02:00,VRT NWS,nl,"Deelstepverdeler Bolt gaat een korting van 50 procent op het minuuttarief van alle step- en fietsritten aanbieden aan studenten, werkzoekenden en personen die van een van de 19 Brusselse OCMW's een leefloon of het equivalent ervan ontvangen.
Om van deze korting te kunnen genieten moeten de gebruikers in een van de 19 gemeenten van het Brussels Hoofdstedelijk Gewest wonen en voldoen aan de vermelde criteria. Via een online formulier kunnen zij dan een aanvraag indienen om in aanmerking te komen.
""Wij geloven in het creëren van een inclusievere stad, waar iedereen de mogelijkheid heeft om zich gemakkelijk en voordelig te verplaatsen"", zegt Marc Naether, hoofd Openbare Aangelegenheden bij Bolt Benelux. ""De korting voor step- en elektrische fietsritten is bedoeld om deelmobiliteit ook mogelijk te maken voor de sociaal en economisch meest kwetsbare personen in de regio."""
https://www.vrt.be/vrtnws/nl/2023/07/31/ondanks-slecht-weer-topmaand-voor-limburgs-toerisme/,,Ondanks slecht weer topmaand voor Limburgs toerisme,2023-07-31T10:48:49+02:00,VRT NWS,nl,"In de maand juli waren er zo'n 822.000 overnachtingen in logies in Limburg. Daarmee liggen de toeristische cijfers, ondanks het slechte weer, op dezelfde lijn als de maand juli van vorig jaar. Visit Limburg is dan ook tevreden.
Hoewel een groot deel van de maand juli ondergedompeld zat in slecht weer, was het op vlak van toerisme een goede maand voor Limburg. Alles tezamen waren er 822.000 overnachtingen in de verscheidene logies in de provincie, goed voor een bezettingsgraad van iets meer dan 70 procent.
""Openluchtattracties deden het uiteraard slechter, want wie wil er nu gaan fietsen in de gietende regen, maar de cijfers bij binnenactiviteiten maken dat helemaal goed."""
https://www.vrt.be/vrtnws/nl/2023/07/31/dode-bij-ongeluk-in-waterpretpark-in-frankrijk/,,Vader overleden bij drama in waterpark in Zuid-Frankrijk: opblaasbare attractie opgetild door de wind ,2023-07-31T10:08:16+02:00,VRT NWS,nl,"Na een ongeval in een waterpark in het zuiden van Frankrijk is een man aan zijn verwondingen overleden, zijn dochter (3,5) is zwaargewond. De opblaasbare attractie waar ze op zaten, vloog weg door windstoten. De attractie werd opgetild en kwam vijftig meter verder neer.
Het ongeval gebeurde in het gloednieuwe Wonderland Waterpark in de buurt van Aix-en-Provence. Er werd net een verjaardagsfeestje gehouden.Een 35-jarige vader en zijn dochter speelden op een opblaasbare glijbaan toen de hele attractie door de wind werd opgetild en tientallen meters de lucht werd in geslingerd. In het departement Var maakte de weerdienst France Météo gisteren melding van windstoten tot 55 km/u.
Beide slachtoffers werden gereanimeerd en overgebracht naar een ziekenhuis 40 km verderop, in Marseille. De man is intussen overleden aan zijn verwondingen. De burgemeester Alain Decanis reageert verbijsterd op het drama en zegt dat er een onderzoek loopt.
Bij de Franse zender TF1 stellen buurtbewoners zich vragen bij het beheer van het waterpark dat begin deze zomer werd geopend. Hoe kan een immense attractie zo makkelijk loskomen?De eigenaar van het park zegt in shock te zijn. ""We zetten de attracties neer en bevestigen ze. Helaas zijn er elementen waar we geen controle over hebben. We betreuren de situatie ten zeerste"", aldus de eigenaar via TF1."
https://www.vrt.be/vrtnws/nl/2023/07/31/lichaam-overleden-man-gevonden-in-vroegere-jeugdherberg-op-kiel/,,Lichaam in verre staat van ontbinding gevonden in vroegere jeugdherberg in Antwerps park,2023-07-31T09:43:45+02:00,VRT NWS,nl,"In de vroegere jeugdherberg in de Tentoonstellingswijk in Antwerpen is zaterdag het lichaam gevonden van een overleden man. Het parket heeft een onderzoeksrechter gevorderd om te onderzoeken of het om een verdacht overlijden gaat.
In de vroegere jeugdherberg aan de Eric Sasselaan in Antwerpen, het Kiel, is zaterdag het lichaam gevonden van een man. Dat schrijft Gazet van Antwerpen en het nieuws is aan onze redactie bevestigd door het parket. Het was een groep jongeren die de schokkende ontdekking deed. Het lichaam was ook al in verre staat van ontbinding, bevestigt het parket, dus mogelijk lag het er al een tijd.
Het slachtoffer werd al wel geïdentificeerd. Het gaat om een man van 35. ""Het parket heeft een onderzoeksrechter gevorderd met het oog op een autopsie"", zegt Kato Belmans van het parket in Antwerpen. ""Die zal duidelijkheid moeten brengen over de precieze doodsoorzaak.""
Mogelijk gaat het om een kraker. Het gebouw staat al een hele tijd leeg. Het was oorspronkelijk een jeugdherberg. Vanaf 2013 gebruikte een school nog een tijdje het gebouw."
https://www.vrt.be/vrtnws/nl/2023/07/31/coup-in-niger-duiding/,,"Een instabiele democratie in een instabiele regio: ""Het beeld van Niger werd mooier gemaakt dan het was""",2023-07-31T09:22:24+02:00,VRT NWS,nl,"De staatsgreep in Niger baart zorgen voor de bredere regio. Het land werd gezien als een laatste baken van democratie. Al werd dat beeld mooier gemaakt dan het was, zegt Mirjam De Bruijn, hoogleraar afrikanistiek aan de Universiteit van Leiden. In ""De ochtend"" vertelt ze over de instabiliteit van het land en de regio.
Vorige week woensdag gijzelden militairen de Nigerese president Mohamed Bazoum. Ze namen hem gevangen en grepen de macht. Gesprekken met de ontevreden militairen waren mislukt. Daarmee was de staatsgreep een feit. Twee dagen later stelde generaal Abdourahame Tchiani zich voor als leider van de coup.
De coup werd internationaal veroordeeld. De VS, Frankrijk en de Europese Unie stopten hun ontwikkelingshulp. De leiders van de Economische Organisatie van West-Afrikaanse Staten stelden een ultimatum. De coupplegers krijgen een week om de grondwettelijke orde te herstellen en om de president vrij te laten. Gebeurt dat niet, dan sluit de organisatie geweld niet uit.
De staatsgreep kwam op een onverwacht moment, zegt Mirjam De Bruijn, hoogleraar afrikanistiek aan de universiteit van Leiden. ""In maart was er ook al een poging, maar nu was er niet meteen een aanleiding. Achteraf begrijpen we dat er intern een probleem was. President Bazoum had ruzie met de legerleiding en wilde mensen vervangen.""
De Sahel, de regio van het westen in Mali tot het oosten in Soedan, is nu in handen van militaire regimes. ""Het is een mislukking van de democratie"", zegt De Bruijn. ""Zeker in Niger, maar ook in Mali en Burkina Faso is er veel geïnvesteerd in het installeren van een democratie. Dat is nu niet gelukt. Je krijgt nu militaire regimes die zich blijven ontwikkelen richting een dictatuur.""
BELUISTER - ""Landen in die regio ontwikkelen richting autoritaire regimes"", zegt Mirjam De Bruijn in ""De ochtend"":
Nochtans werd Niger gezien als een baken van democratie in een instabiele regio. Al werd dat beeld mooier gemaakt dan het eigenlijk was, zegt De Bruijn. ""De Europese mogendheden, vooral Frankrijk, hadden daar behoefte aan. Niger was stabieler dan buurlanden Mali en Burkina Faso, dachten we. In 2011 zag ik daar al dat het land problemen heeft. In het westen van het land is terreurorganisatie Boko Haram actief. Bij Mali veroorzaken Al Qaeda-gelieerde groepen problemen.""
De instabiliteit, in Niger en in de bredere regio, kent meerdere oorzaken, vertelt De Bruijn. ""Er is veel corruptie. De onzekerheid in Niger was heel groot en de president heeft geen orde in de chaos kunnen creëren. Dat is de grootste reden voor de staatsgreep. Daarnaast zijn de mensen erg anti-Frans en antiwesters. Men wilde de koloniale machthebbers weg.""
Van die instabiliteit hebben jihadistische bewegingen misbruik gemaakt. ""De opkomst van die groeperingen kun je eigenlijk ook zien als opstanden van mensen die zich genegeerd voelen door de staat. De terreurgroepen proberen zo invloed te krijgen in de regio. Er is dus ook een soort oorlog aan de gang.""
De chaos als gevolg van die instabiliteit heeft het Westen niet kunnen voorkomen. In Mali stuurde het militaire regime de Franse overheid zelfs weg. ""Ze kregen het verwijt dat ze de jihad niet konden stoppen. Ook het gevoel van de koloniale machthebber, die vooral uit is op grondstoffen als uranium, speelt mee.""
Nu hebben ze de Fransen ingeruild voor de Russen, zegt De Bruijn nog. ""Wagner is al lang actief in West-Afrika. Met Burkina Faso en Mali gaan ze samen de strijd aan tegen de jihadistische groepen. Dat gaat gepaard met veel geweld en ook burgerslachtoffers."""
https://www.vrt.be/vrtnws/nl/2023/07/30/hoogtepunten-tomorrowland-studio-brussel/,,"""Enjoy the silence"" en basket met Shaquille O'Neal: wat waren de hoogtepunten van de StuBru-presentatoren op Tomorrowland?",2023-07-31T09:03:06+02:00,VRT NWS,nl,"Tomorrowland 2023 zit erop: twee festivalweekends van drie dagen, met ongeveer 750 dj's op 16 podia. Wat waren de hoogtepunten van de presentatoren van Studio Brussel? We vroegen het aan Flo Windey, Eva De Roo, Jeroen Delodder en Amber Broos, die zelf ook op Tomorrowland stond als dj.
BEKIJK - ""Amber Broos was fucking cool"", vat Flo Windey (met haar collega in de buurt) bondig samen.
BEKIJK - Eva De Roo zag dan weer een meisjesdroom uitkomen dankzij basketgrootheid Shaquille O'Neal:
BEKIJK - Een kippenvelmoment voor Jeroen Delodder: ""Ik voelde de emotie van ""Enjoy the silence"" van Kölsch tot bij mij komen.""
BEKIJK - ""Insane"", Amber Broos is fan van Paul Kalkbrenner:"
https://www.vrt.be/vrtnws/nl/2023/07/31/politie-zoekt-78-jarige-vrouw-uit-elsene-die-het-laatst-gezien-i/,,Politie zoekt een vrouw van 78 uit Elsene die het laatst gezien is in Denderleeuw,2023-07-31T08:45:25+02:00,VRT NWS,nl,"Een vrouw van 78 uit Elsene is sinds zondagochtend spoorloos verdwenen. Ze werd voor het laatst gezien in Denderleeuw. Dat melden de lokale politie van Denderleeuw, het parket van Oost-Vlaanderen en Cel Vermiste Personen.
Rond 7.00 uur zondagmorgen werd Marguerite Aziza voor het laatst gezien door haar familie in hun woning in de Middenstraat, het centrum van Denderleeuw. Zelf woont de vermiste vrouw in Elsene.
De politie denkt dat de vermiste vrouw te voet vertrokken is vanuit de woning van de familie. Waar de vrouw naartoe zou gaan, is niet duidelijk. ""Het gaat om een onrustwekkende verdwijning"", klinkt het bij politie en parket. ""De vrouw heeft medische zorgen nodig en ze neemt ook medicatie.""
Wie Marguerite Aziza heeft opgemerkt of meer informatie heeft, kan contact opnemen met de speurders. Dat kan via opsporingen@police.belgium.eu of via het gratis nummer 0800/30 30 0. Het opsporingsbericht nalezen kan opwww.politie.be."
https://www.vrt.be/vrtnws/nl/2023/07/31/vechtpartij-antwerpen/,,Politie Antwerpen onderzoekt vechtpartij aan Park Spoor Noord: vier verdachten gearresteerd,2023-07-31T08:11:41+02:00,VRT NWS,nl,"In Antwerpen onderzoekt de politie een vechtpartij aan het Park Spoor Noord. Niemand raakte daarbij gewond, maar er zou wel een schot gelost zijn. De politie kon vier verdachten arresteren, die momenteel nog worden verhoord.
In de Antwerpse Van Kerckhovenstraat, aan het Park Spoor Noord, is gisterenavond een vechtpartij uitgebroken. ""Iemand heeft daar trappen moeten incasseren van een groepje mensen en er was sprake van een schot dat gelost was"", vertelt Wouter Bruyns van de Antwerpse politie. ""We kregen de melding kort na 22 uur en zijn meteen ter plaatse gegaan, maar het was weer rustig in de straat toen we aankwamen."" Niemand raakte gewond.
De politie onderzocht de omgeving en arresteerde vier verdachten, die momenteel nog worden verhoord over hun betrokkenheid. Daarnaast trof de politie ook een kogelhuls in de omgeving aan, waardoor er volgens hen na de vechtpartij ook een schot werd gelost. De buurt werd gisterenavond een tijdje afgesloten."
https://www.vrt.be/vrtnws/nl/2023/07/31/australie-geen-hoop-meer-voor-militairen-helikoptercrash/,,"Vier Australische militairen neergestort in helikopter zijn overleden, zoekactie naar lichamen gaat voort",2023-07-31T08:08:37+02:00,VRT NWS,nl,"In Australië wordt de reddingsoperatie voor de vier militairen die vrijdagnacht met een helikopter in zee neergestort zijn, stopgezet. Ze deden mee aan een grote, internationale militaire oefening. Er is geen hoop meer om de militairen levend terug te vinden, zegt de Australische Defensieminister.
Er zijn belangrijke brokstukken van de helikopter gevonden, die wijzen op een rampzalig incident, meldde Defensieminister Richard Marles. De vier bemanningsleden aan boord van de helikopter zijn dus meer dan waarschijnlijk overleden. Eerder waren ook al kleinere stukken van de helikopter teruggevonden.
Het is niet duidelijk wat er precies gebeurd is. Het ongeval gebeurde vrijdagnacht, tijdens een grootschalige, internationale militaire oefening van het Australische en Amerikaanse leger. Die oefening is er elke twee jaar en gaat ook nu volgens plan door tot en met 4 augustus.
De minister van Defensie benadrukte dat militaire oefeningen risico en dus gevaar inhouden, maar enorm belangrijk zijn voor de veiligheid in de regio. ""De dood van deze mannen is dus net zo belangrijk en betekenisvol als de dood van iedereen die ooit het uniform van het Australische leger heeft gedragen.""
De families van de vier militairen zijn persoonlijk op de hoogte gebracht dat de reddingsoperatie is stopgezet. Er wordt wel nog met man en macht gezocht naar de lichamen van de bemanning.
De militairen vlogen in een type helikopter MRH90 Taipan, een toestel dat normaal gezien eind volgend jaar uit dienst zou worden genomen en vervangen door een nieuwer model. De Taipans zullen voorlopig niet meer gebruikt worden, en de nieuwe helikopters worden sneller operationeel gemaakt."
https://www.vrt.be/vrtnws/nl/2023/07/31/treinverkeer-poperinge/,,"Autobestuurder overleden na botsing met trein aan overweg in Ieper, treinverkeer hervat",2023-07-31T07:40:04+02:00,VRT NWS,nl,"Aan een overweg tussen Vlamertinge en Ieper is een ongeval gebeurd tussen een trein en een auto. De bestuurder van de wagen is daarbij overleden. De inzittenden van de trein bleven ongedeerd. Het treinverkeer tussen Poperinge en Ieper lag in beide richtingen de hele dag stil. Sinds 16.45 uur rijden er weer treinen op de lijn.
Het ongeval gebeurde rond kwart over vijf 's morgens aan de spooroverweg van de Poperingseweg tussen Ieper en deelgemeente Vlamertinge. Een trein die vanuit Poperinge kwam, is tegen een auto gebotst. De wagen werd een eindje meegesleurd over de sporen. ""Hoe het ongeval juist is kunnen gebeuren, is nog niet duidelijk"", zegt Thomas Baeken van Infrabel. ""Wel stelden onze diensten vast dat de overweg normaal heeft gefunctioneerd.""
BEKIJK - ""Het slachtoffer moet op slag overleden zijn"", zegt brandweerman Geert Lemenu:
Brandweer Westhoek is de jongeman uit de auto komen bevrijden. ""De wagen zat volledig onder de trein en we zagen een slachtoffer dat op slag moet overleden zijn"", zegt brandweerofficier Geert Lemenu. In de trein zelf zaten een reiziger, een treinbestuurder en -begeleider. Zij raakten niet gewond, maar de treinbestuurder was sterk onder de indruk van de feiten.
Door het ongeval konden er enkele uren lang geen treinen rijden tussen Poperinge en Ieper. Het parket moest eerst de nodige vaststellingen doen en daarna moest de wagen worden getakeld. Sinds 16.45 kunnen er weer treinen rijden op het traject. ""De trein die betrokken was bij het ongeval is op eigen kracht kunnen verder rijden. We hebben de spoorinfrastructuur gecontroleerd en er zijn wat kleine herstellingen uitgevoerd."""
https://www.vrt.be/vrtnws/nl/2023/07/31/nog-een-weekje-wisselvallig-weer/,,"Nog een weekje kletsnat weer met ondermaatse temperaturen, code geel in bijna hele land",2023-07-31T07:31:40+02:00,VRT NWS,nl,"De weerkaarten tonen ook deze week minder fraai (zomer)weer. Boosdoener is een depressie die blijft hangen. Met andere woorden: het wordt opnieuw erg wisselvallig met temperaturen rond 20 graden. ""Niet meteen het mooiste weer van de wereld"", omschrijft weervrouw Sabine Hagedoren het nuchter. Vanaf 13 uur tot morgenochtend geldt code geel in alle Waalse provincies, Brussel, Limburg en Vlaams-Brabant. Noodnummer 1722 is tijdelijk geactiveerd.
Een kletsnatte week met ondermaatse temperaturen, zo kondigt begin augustus zich aan. De weerkaarten tonen buien (met lokaal gedonder), veel wind en temperaturen die schommelen rond de 20 graden.
Vandaagwordt een zwaarbewolkte dag, winderig, kil en miezerig met perioden van regen of motregen. In de late namiddag trekt een actieve storing het land in vanaf het westen met stevige buien en kans op enkele donderslagen. Over de zuidoostelijke landshelft wordt in verschillende streken tussen 20 en 35 liter per vierkante meter neerslag verwacht, lokaal kan dat meer zijn.
In alle Waalse provincies, Brussel, Limburg en Vlaams-Brabant geldt vanaf 13 uur deze namiddag tot dinsdagochtend dan ookcode geel.Noodnummer 1722is tijdelijk geactiveerd wegens risico op storm of wateroverlast.Voor storm- en waterschade waarvoor je bijstand van de brandweer nodig hebt, kan je een aanvraag indienen via het e-loket www.1722.be of het nummer 1722 bellen. Bel enkel 112 voor situaties die mogelijk levensbedreigend zijn.
De maxima klimmen vandaag niet hoger dan 17 tot lokaal 21 graden. Er waait een matige tot vrij krachtige en aan zee soms een krachtige wind. De rukwinden kunnen oplopen tot 65 km/uur.
BEKIJK - Sabine Hagedoren overloopt een wisselvallige week (""Het weer"" - 30 juli, 20 uur):
Dinsdagis het wisselend bewolkt. Eerst is het overwegend droog, maar in de loop van de dag wordt het onstabiel met buien. Plaatselijk kan het daarbij onweren. Mogelijk wordt het in de loop van de namiddag meestal droog over het westen en het noordwesten. We halen maxima van 16 tot 21 graden bij een matige, en aan zee vaak een vrij krachtige wind.
Woensdaggaat het eerst stevig regenen. In de loop van de dag wordt het vanaf het westen eerder wisselend bewolkt met buien die intens kunnen zijn en kans op onweer. De maxima liggen tussen 16 en 21 graden. Er waait een matige tot vrij krachtige en aan de kust soms een krachtige wind.Donderdagwordt een zeer wisselvallige dag met vaak veel wolken en perioden van regen of buien. Enkele onweersbuien zijn niet uitgesloten. Het blijft bovendien hard waaien. De maxima klimmen niet hoger dan 15 tot 20 graden.
""Vrijdagenzaterdagzou het droger worden met nog enkele buien, en wordt het wat rustiger"", ziet Hagedoren een klein lichtpuntje. ""Maar de temperaturen blijven te fris voor de tijd van het jaar."""
https://www.vrt.be/vrtnws/nl/2023/07/28/30-jaar-boudewijn/,,30 jaar geleden stierf koning Boudewijn: herinner jij je deze 10 iconische fragmenten nog?,2023-07-31T06:48:57+02:00,VRT NWS,nl,"Vandaag is het 30 jaar geleden dat koning Boudewijn is gestorven. Zijn dood schokte het hele land en leverde verschillende iconische tv-beelden op die vandaag nog steeds in het collectief geheugen staan gegrift. Een bloemlezing.
Naar aanleiding van deze dag blikt het Koninklijk Paleis terug met enkele vakantiefoto's van koning Boudewijn uit het archief van de koninklijke familie. Boudewijn overleed op 62-jarige leeftijd aan de gevolgen van een hartstilstand. Hij was de vijfde koning der Belgen.
Boudewijn sterft op de avond van 31 juli 1993 in zijn buitenverblijf villa Astrida in Motril in het zuiden van Spanje. Pas na middernacht wordt zijn dood officieel bevestigd. Het allereerste radiobulletin met het droevige nieuws in de vroege ochtend van 1 augustus 1993 klinkt zo:
Op de avond van 1 augustus 1993 spreekt toenmalig premier Jean-Luc Dehaene (CVP) het land via de televisie toe vanuit zijn ambtswoning in de Wetstraat 16. Hij looft Boudewijn uitvoerig en heeft helemaal op het einde een verrassing in petto: zijn jongere broer Albert zal hem opvolgen. Nochtans hadden velen gedacht dat de kroon meteen op zijn oudste neef Filip zou overgaan.
Diezelfde avond reist de kist met het lichaam van Boudewijn aan boord van een Boeing van het Belgische leger naar België terug. Het toestel vertrekt rond 21.30 uur op de luchthaven van Granada. Daar wuiven de Spaanse koning Juan Carlos en zijn echtgenote Sophia koningin Fabiola en kroonprins Albert uit. Het afscheid is innig.
Rond 23.30 uur landt de Boeing met het lichaam van Boudewijn op de luchthaven van Melsbroek. Luttele minuten voor middernacht wordt de kist uit het vliegtuig naar de lijkwagen gedragen terwijl koningin Fabiola, groothertog Jan van Luxemburg, zijn echtgenote Josephine Charlotte, kroonprins Albert, prinses Paola en hun kinderen toekijken.
In de dagen die volgen ligt het lichaam van Boudewijn opgebaard in het koninklijk paleis in Brussel. Op de ochtend van 5 augustus gaan de poorten open zodat het brede publiek hem een laatste groet kan brengen.
Veel mensen vallen flauw door hitte en uitputting. De drukte is zo groot dat de ordediensten fase 1 van het rampenplan afkondigen. Het paleis blijft die nacht tot 3 uur open en laat ook op 6 augustus 1993 mensen toe.
Op 7 augustus 1993 vindt de uitvaartplechtigheid van Boudewijn plaats. De dag begint in het koninklijke paleis in Brussel waar de rouwstoet richting de kathedraal van Sint-Michiel en Sint-Goedele even verderop vertrekt.
Tijdens de rouwstoet rust de kist met het lichaam van Boudewijn op een affuit. Na de zogenoemde slippendragers, volgt de koninklijke familie. Opvallend: ook keizer Akihito van Japan en zijn echtgenote Michiko stappen mee. Prinses Lilian is dan weer een opvallende afwezige. Zij is de stiefmoeder van Boudewijn.
Behalve de keizer en keizerin van Japan, zijn tal van andere gekroonde hoofden aanwezig op de uitvaartplechtigheid. Onder anderen koningin Beatrix van Nederland en haar zoon kroonprins Willem-Alexander, koning Juan Carlos van Spanje en zijn echtgenote Sophia, koningin Margrethe van Denemarken en koning Carl XVI Gustaf van Zweden zijn van de partij.
De royal die het meeste in het oog springt, is echter koningin Elizabeth II van het Verenigd Koninkrijk. Nooit eerder heeft ze persoonlijk een uitvaartplechtigheid van een buitenlands staatshoofd bijgewoond, maar voor Boudewijn maakt ze een uitzondering. Ze komt samen met haar echtgenoot prins Philip.
Will Tura tekent voor een van de meest beklijvende momenten van de uitvaartplechtigheid in de Sint-Michiels- en Sint-Goedelekathedraal wanneer hij ""Hoop doet leven"" zingt. ""Maar je staat ook niet alleen, er is het volk en je familie om je heen"", richt hij zich tot Fabiola die duidelijk geniet.
Even later zingt Will Tura ook een fragment uit ""Ik mis je zo"", zijn hit uit 1984. Opnieuw is koningin Fabiola zichtbaar aangedaan.
Auteur Chris De Stoop is een van de vele mensen die tijdens de uitvaartplechtigheid het woord neemt. Hij heeft een jaar eerder ""Ze zijn zo lief meneer"" geschreven, een boek over internationale vrouwenhandel. Dat thema lag Boudewijn na aan het hart.
Na de uitvaartplechtigheid begeleidt de koninklijke familie de kist met het lichaam van Boudewijn naar de koninklijke crypte in de Onze-Lieve-Vrouwekerk van Laken. Daar krijgt de koning een laatste rustplaats naast onder anderen zijn ouders Leopold III en Astrid, zijn grootouders Albert I en Elisabeth en zijn betovergrootouders Leopold I en Louise-Marie. Terwijl een koor het liturgische lied ""In paradisum"" aanheft, kijkt Fabiola toe hoe soldaten haar echtgenoot de crypte binnendragen."
https://www.vrt.be/vrtnws/nl/2023/07/31/zoektocht-celine-cremer-levert-voorlopig-niets-op/,,"Zoektocht met speurhond naar vermiste Céline Cremer op Tasmanië levert niets op: ""Weersomstandigheden zeer slecht""",2023-07-31T06:36:46+02:00,VRT NWS,nl,"Een nieuwe zoekactie naar de vermiste Belgische toeriste Céline Cremer op het eiland Tasmanië (Australië) heeft niets opgeleverd. De 31-jarige vrouw uit Luik is al sinds midden juni vermist. ""We werden geconfronteerd met zeer slechte weersomstandigheden. Alles werd in het werk gesteld om haar te vinden"", zegt de politie.
Van vrijdag tot zondag werden aan Philosopher Falls, in de buurt van de plaats Waratah, zoekacties gehouden, deze keer in het bijzijn van een speurhond. Maar dat leverde niets op. De zoekteams kregen te kampen met ""verraderlijke weersomstandigheden en moeilijk begaanbaar terrein"", aldus een persbericht.De nieuwe acties kwamen er nadat vorige week de politie bijkomende informatie had ontvangen over de telefoonactiviteiten van Céline Cremer. Een analyse van die gegevens leidde naar een nieuw zoekgebied in de omgeving van Philosopher Falls. Opdronebeelden in Australische mediais te zien dat het gebied rond de watervallen dicht bebost is.
Er is weinig tot geen hoop dat Cremer nog leeft, liet de politie al op 10 juli weten, en dat ""gezien het slechte weer en de koele temperaturen waaraan Céline zou blootgesteld zijn sinds ze vermist raakte"". In de periode dat Cremer verdween, sneeuwde het in de streek.Ze werd voor het laatst gezien op 17 juni in Waratah, op een 10-tal kilometer van de wandeling naar de Philosopher Falls. Haar auto (foto) werd teruggevonden op een parking aan de start van de wandeling.
Over extra zoekacties wordt niet gesproken. ""Wanneer een persoon vermist blijft, is de zaak nooit gesloten. We blijven doorgaan met het opvolgen van nieuwe informatie die we ontvangen"", besluit de politie."
https://www.vrt.be/vrtnws/nl/2023/07/03/bedwantsen-het-souvenir-dat-je-liever-niet-meebrengt-vanop-vaka/,,"Bedwantsen, het souvenir dat je liever niet meebrengt vanop vakantie",2023-07-31T05:40:00+02:00,VRT NWS,nl,"Je bent net terug van vakantie, je kijkt uit naar een heerlijke nacht in je eigen bed, maar plots krijg je overal jeuk en rode bultjes. Een mug, een leger muggen? Neen, de kans is reëel dat je bezoek hebt van... bedwantsen. Hoe komen ze in je bed terecht? En vooral: hoe kan je vermijden dat ze jouw huis koloniseren?
Bedwantsen zijn kruipende, roodbruine insectjes, die niet groter worden dan 8,5 millimeter en vooral in warmere gebieden voorkomen. Larven (of ""nimfen"") zijn tussen 1 en 6 millimeter groot en zijn ook lichter van kleur, tenzij ze net bloed hebben gezogen (zie foto helemaal onderaan).
De beten zelf lijken wat op muggenbeten en kunnen ook jeuken, al zal de ene persoon er meer last van hebben dan de andere. ""Het verschil met muggenbeten is dat de beten van bedwantsen vaak geclusterd zijn, met meerdere beten op een kleine huidoppervlakte"", zegt medisch milieudeskundige Tine Vande Maele. ""Als dat het geval is, is de kans groot dat je met bedwantsen te maken hebt.""
Bedwantsen zijn dus op zoek naar bloed en verblijven dan ook graag waar veel mensen dicht op elkaar leven, zoals hotels of vakantieparken. Overdag verbergen ze zich op alle mogelijke plaatsen: spleten in de muren, achter plinten, in de zoom van matrassen, in gordijnen, kledij, of zelfs in stopcontacten.
Je kan misschien niet volledig uitsluiten dat bedwantsen de weg naar je bed vinden, maar met deze tips raak je toch al een eind ver:
2. Weer thuis na vakantie:
Als de bedwantsen ondanks alle voorzorgen zich toch een weg gebaand hebben tot aan je bed (en dat merk je vaak pas als ze er al enkele weken vertoeven),bel dan een professionele bestrijder."
https://www.vrt.be/vrtnws/nl/2023/07/30/nu-al-2-keer-meer-aziatische-hoornaars-geteld-dan-heel-vorig-jaa/,,"Nu al 2 keer zoveel Aziatische hoornaars gemeld als heel vorig jaar ""en het seizoen is nog maar pas begonnen""",2023-07-30T19:56:22+02:00,VRT NWS,nl,"In de eerste drie weken van juli zijn er opnieuw 362 nesten van Aziatische hoornaars opgespoord en vernietigd. Dat zegt het Vlaams Bijeninstituut. De wespensoort is in opmars en vormt een bedreiging voor de inheemse honingbijen. Dit jaar zouden er al meer dan 2.800 koninginnen en nesten zijn gemeld tegenover 1.400 heel vorig jaar. ""En dat is wellicht nog een grote onderschatting"", zegt Kevin Verbeek van het expertisecentrum Aziatische hoornaar.
Het was voorspeld en de cijfers blijken het voorlopig te bevestigen: het aantal Aziatische hoornaars in Vlaanderen is opnieuw fors toegenomen.
Toegegeven, de cijfers geven geen volledig beeld. ""Dat is één van de problemen"", zegt Verbeek. ""Er is sinds dit jaar geen centraal platform meer om Aziatische hoornaars te melden.""
BEKIJK - VRT NWS maakte eerder deze video over hoe je een Aziatische hoornaar kan onderscheiden van een Europese hoornaar:
Volgens Verbeek worden de meeste nesten van Aziatische hoornaars gewoonlijk ook pas in het najaar ontdekt. ""Het seizoen moet eigenlijk nog beginnen.""
Experten dringen al langer aan bij de Vlaamse overheid op een betere aanpak en meer financiële steun voor de bestrijding van de Aziatische hoornaar.
""Als zo'n groot nest in een hoge boom in je tuin hangt, dan heb je daar meestal geen last van. Wil je het toch laten weghalen, dan kost dat al vlug 150 tot 200 euro. Veel mensen gaan daar dus niet voor willen betalen. Het is nochtans belangrijk om die nesten uit te roeien."""
https://www.vrt.be/vrtnws/nl/2023/07/30/wisselvallig-weer-houdt-75-000-bezoekers-op-sfinks-mixed-in-boec/,,"Wisselvallig weer houdt 75.000 bezoekers op Sfinks Mixed in Boechout niet tegen: ""Meer volk dan vorige jaren""",2023-07-30T19:41:14+02:00,VRT NWS,nl,"Ruim 75.000 bezoekers zijn afgezakt naar het gratis festival Sfinks Mixed in Boechout. Ondanks het wisselvallige weer kan de organisatie spreken van een succesvolle editie, met meer festivalgangers dan de afgelopen jaren. ""Het was een fijn weekend, met gevarieerde concerten en een gevarieerd publiek"", aldus artistiek directeur Patrick De Groote.
Het vierdaagse gratis festival Sfinks Mixed in Boechout loopt op zijn einde en de organisatie mag spreken over een succesvolle editie. ""Het was zeer fijn met heel afwisselende concerten en een afwisselend publiek"", vertelt artistiek directeur Patrick De Groote. ""We hebben ruim 75.000 bezoekers ontvangen in Boechout. Het is geleden van 2017 of 2018 dat we meer festivalgangers hebben gehad. We zijn heel tevreden.""
Het wisselvallige weer gooide dus geen roet in het eten. ""Dat heeft niet echt voor problemen gezorgd. Het was een typisch Belgisch weekend, met soms regen en soms zonneschijn. Je wist 's ochtends niet hoe het weer in de namiddag zou zijn. Iedereen had wel een regenjas of paraplu bij, maar de zonnige momenten waren uiteraard leuker.""
Sfinks Mixed is een heel divers festival, met verschillende culturen en wereldmuziek. ""Daar krijgen we ook zeer positieve reacties over"", aldus Patrick. ""Het is een festival waar je nieuwe dingen ontdekt. Muzikale acts van DJ's tot Afrikaanse popartiesten, dansvoorstellingen en workshops voor kinderen. Het was een heel fijne cocktail van verschillende stijlen. Op de podia en in het publiek zag je heel de wereld bij elkaar.""
Na een succesvolle editie heeft de organisatie al opnieuw energie voor volgend jaar. ""We gaan eerst deze editie evalueren in het kader van volgend jaar. Sfinks zal dan opnieuw plaatsvinden in het laatste weekend van juli en hopelijk wordt het nog specialer en mooier."""
https://www.vrt.be/vrtnws/nl/2023/07/30/gemengde-gevoelens-bij-antwerpse-handelaars-over-soldenmaand/,,"Gemengde gevoelens bij Antwerpse handelaars over soldenmaand: ""Slecht weer was spelbreker""",2023-07-30T17:59:21+02:00,VRT NWS,nl,"De Antwerpse winkeluitbaters kijken met gemengde gevoelens terug op de koopjesperiode in juli. De handelaars kenden een sterk openingsweekend, maar het slechte weer zorgde voor een spelbreker. Toch eindigt de soldenmaand met een positieve noot, dankzij de festivalgangers van Tomorrowland die in de stad logeerden.
Het laatste weekend van de koopjesperiode in Antwerpen zit erop. ""Zaterdag was er nog veel volk in de winkelstraten en zijn er nog veel koopjes de deur uitgegaan"", zegt regioverantwoordelijke Nico Volckeryk van het Neutraal Syndicaat voor Zelfstandigen (NSZ). ""Ook de bezoekers van Tomorrowland hebben er een schepje bovenop gedaan.""
Met het laatste weekend zit ook de soldenmaand er bijna op. ""Maar er zullen maandag nog veel koopjes zijn in de winkel, aangezien er in augustus al een nieuwe stock komt."" Toch zal de laatste koopjesdag niet veel meer veranderen aan de afgelopen periode. ""De maand was niet goed, maar ook niet slecht. Het was status quo.""
De koopjesperiode begon wel met een knal. ""Het eerste weekend was een succes. In Antwerpen was het over de koppen lopen. De dagen nadien bleef de verkoop goed gaan en dachten de handelaars dat het een topmaand zou worden. Helaas zorgde het slechte weer voor een spelbreker."" En dan komt Tomorrowland als geroepen. ""In de laatste twee weekends zien we wel dat veel festivalgangers koopjes komen doen in Antwerpen, vooral de bezoekers die hier logeren. In dat opzicht is het wel een leuke extra.""
Toch blijven de solden een sterk merk, volgens Nico. ""Er is veel veranderd de laatste jaren. Doorheen het jaar zijn er al veel kortingen of acties en de e-commerce heeft ook veel invloed, maar de solden blijven een sterk handelsmerk. In het weekend komen bezoekers zelfs overnachten in Antwerpen, omdat ze weten dat er solden zijn. Niet alleen Belgen, maar ook vanuit Nederland, Duitsland en Frankrijk komen ze naar hier.""
Vanaf 1 augustus verandert het parkeerbeleid in de stad Antwerpen en mogen bezoekers niet meer op straat parkeren. ""We vrezen niet dat we veel klanten gaan verliezen. Ze kunnen nog altijd in ondergrondse parkings terecht of hun auto achterlaten aan park and rides en met het openbaar vervoer komen."" En nu de soldenmaand voorbij is, hebben de handelaars nog veel om naar uit te kijken. ""De Bollekesfeesten en de Antwerp Gay Pride lokken altijd veel volk naar de stad. En het Antwerpse modeweekend in oktober is ontzettend populair, we blijven optimistisch."""
https://www.vrt.be/vrtnws/nl/2023/07/30/demi-vollering-wint-de-tour-lotte-kopecky-verrassende-tweede-na/,,"Demi Vollering wint de Tour, Lotte Kopecky verrassende tweede na sterke tijdrit",2023-07-30T17:40:18+02:00,VRT NWS,nl,De Nederlandse Demi Vollering heeft zoals verwacht de Tour de France Femmes gewonnen. Lotte Kopecky heeft zich dankzij de tijdrit van haar leven naar de tweede plaats gereden.Lees meer op website van Sporza.
https://www.vrt.be/vrtnws/nl/2023/07/30/bergen-verbiedt-samenscholingen-van-meer-dan-5-mensen-in-station/,,Bergen verbiedt samenscholingen van meer dan 5 mensen in stationswijk,2023-07-30T17:29:48+02:00,VRT NWS,nl,"Burgemeester Nicolas Martin (PS) van Bergen verbiedt alle samenscholingen van meer dan vijf personen in de stationswijk. Dat melden verschillende Franstalige media. De politie gaat ook meer patrouilles uitvoeren en auto's en voetgangers in de buurt van het station vaker controleren. Na een schietincident en een steekpartij eerder deze maand had de politie al extra agenten ingezet.
De nieuwe maatregelen zullen twee maanden van kracht blijven en kunnen indien nodig worden verlengd. ""Ik wil de buurt schoonvegen en mensen afschrikken die niets te zoeken hebben in dit deel van de stad"", zegt burgemeester Martin in een persmededeling. ""Het zijn strenge maatregelen, maar ik wil de politie alle mogelijke middelen geven om de toestand in de buurt te normaliseren.""
Buurtbewoners reageren positief op de beslissing van de burgemeester. ""Ik kom wel eens laat op de dag thuis van bij mijn dochter"", zegt een vrouw aan de Franstalige omroep RTBF. ""Maar als het donker is, ga ik niet door deze straat. Dan neem ik liever een taxi."""
https://www.vrt.be/vrtnws/nl/2023/07/30/korenslang-gevonden-in-huis-in-lissewege-komt-vaker-voor-in-de/,,"Korenslang van 40 centimeter gevonden in huis in Lissewege: ""In de zomer krijgen we meeste meldingen""",2023-07-30T17:23:35+02:00,VRT NWS,nl,"In Lissewege bij Brugge heeft iemand plots een wurgslang van ongeveer 40 centimeter aangetroffen in zijn huis. Het gaat om een gele korenslang: die zijn ongevaarlijk voor de mensen en zijn legaal in ons land. Het is nog niet duidelijk hoe de slang in het huis is terechtgekomen en waar hij vandaan kwam.
Gisteren kreeg de brandweer van Brugge een oproep binnen van een inwoner die plots een slang in zijn huis aantrof. Zij schakelden de verzorgers van SOS Reptiel in. ""Ze zagen al snel dat het ging om een korenslang, één van de populairste slangen die in ons land worden gehouden"", reageert Mario Goes van SOS Reptiel.
Tijdens de zomer krijgen ze meer meldingen van slangen die zich binnendringen in huizen. ""Dat komt door het warme weer"", gaat Mario verder. ""Daardoor laten slangen zich sneller zien. Als een slang ontsnapt in de winter, dan overleeft die dat vaak niet, waardoor we ook geen meldingen krijgen."""
https://www.vrt.be/vrtnws/nl/2023/07/30/niger-betoging/,,"Franse ambassade aangevallen in Niger, West-Afrikaanse landen treffen financiële sancties en dreigen met interventie",2023-07-30T16:55:12+02:00,VRT NWS,nl,"In het West-Afrikaanse land Niger is de Franse ambassade aangevallen door voorstanders van de militaire staatsgreep eerder deze week. Frankrijk veroordeelt het geweld en zegt dat het onmiddellijk zal reageren als Franse onderdanen of belangen aangevallen zouden worden.
Duizenden voorstanders van de militaire staatsgreep kwamen vandaag op straat in Niamey, de hoofdstad van Niger. Ze riepen anti-Franse en antiwesterse slogans en maakten duidelijk dat ze de Franse en westerse troepen uit hun land willen zien vertrekken. Sommige betogers zwaaiden ook met de Russische vlag, een fenomeen dat de laatste tijd wel vaker te zien is in Afrikaanse landen. Sommigen zien in Rusland een goed alternatief voor de voormalige koloniale machten.
Frankrijk veroordeelt het geweld en roept de Nigerese autoriteiten op om de veiligheid te verzekeren. Frankrijk zegt ook dat het onmiddellijk zal reageren als Franse burgers, militairen of economische belangen aangevallen zouden worden.
BEKIJK - Voorstanders van de staatsgreep uiten hun woede op de Franse ambassade:
ECOWAS, de Economische Organisatie van West-Afrikaanse Staten, heeft intussen sancties aangekondigd tegen de coupplegers. De lidstaten schorten alle economische en financiële samenwerking met Niger op. De organisatie sluit ook geweld niet uit als de afgezette president Bazoum niet binnen de week opnieuw aan de macht wordt gebracht."
https://www.vrt.be/vrtnws/nl/2023/07/30/tomorrowland-reactie-op-tweede-dode/,,"Tomorrowland na dood van bezoeker en medewerker: ""We gaan het festival nooit drugsvrij kunnen krijgen""",2023-07-30T16:51:03+02:00,VRT NWS,nl,"Zelfs met strikte controles kan Tomorrowland niet vermijden dat mensen drugs gebruiken of als gevolg daarvan overlijden. Dat zegt woordvoerder Debby Wilmsen na de dood van een bezoeker en een medewerker. ""We doen alles om het festival veilig te laten verlopen.""
Een overleden medewerker vorig weekend en een overleden bezoeker dit weekend: die trieste balans tekent Tomorrowland (opnieuw) op. Hoewel de doodsoorzaak van de beide mensen nog moet worden vastgesteld, vermoedt het parket dat het overlijden van de medewerker met drugs heeft te maken. In dat geval is het lang niet voor het eerst dat mensen op Tomorrowland sterven als gevolg van druggebruik.
""We doen echt alles om het festival veilig te laten verlopen"", zegt woordvoerder Debby Wilmsen. ""Hier komen veel mensen samen: elke dag 70.000 bezoekers en ook 15.000 leden van de crew. We bouwen zo een ministad en kunnen niet vermijden dat hier dingen gebeuren die ook in de maatschappij voorkomen.""
""Hier zullen ook diefstallen gebeuren, zullen sommige mensen anderen lastigvallen of discrimineren en zullen anderen drugs verkopen en gebruiken. We gaan het festival nooit drugsvrij kunnen krijgen. Zelfs als we keiveel mankracht extra inschakelen en iedereen bijna naakt zouden fouilleren, kunnen we dat niet vermijden. Dat is een utopie.""
BEKIJK - ""Hier komen dit weekend 200.000 mensen, de meesten zijn niet op de hoogte dat gisteren een dode is gevallen"", zegt collega Ferre Windey in ""Het journaal"":
Volgens Wilmsen zet Tomorrowland vooral in op sensibilisering. ""In de eerste plaats om buitenlanders duidelijk te maken dat alle drugs in België verboden zijn. Vaak is dat een groot vraagteken. In de tweede plaats roepen we iedereen op hulp te zoeken en niet bang te zijn. We gaan je niet beoordelen of veroordelen voor een beslissing die je hebt gemaakt. Onze medische diensten doen alles om je te helpen.""
Praktische communicatie doet Tomorrowland niet via sociale media. ""Onze sociale media zijn heel groot: bijna 5 miljoen volgers op TikTok, 11 miljoen op Facebook en 9 miljoen op Instagram. Dat zijn enorme aantallen. Vaak zijn het mensen die wel van ons merk houden, maar niet per se verbonden zijn met wat hier in Boom gebeurt.""
Om die reden heeft Tomorrowland ook niet via sociale media gecommuniceerd over de dood van de medewerker en de bezoeker, zegt Wilmsen. ""We wilden hun families de kans geven om alles discreet en sereen te kunnen verwerken.""
Wie wél op het festival aanwezig is, krijgt heel gericht communicatie aangereikt. ""Het gaat dan bijvoorbeeld over waar de hulpposten zijn of waarschuwingen over het weer. Afhankelijk van de boodschap, doen we dat via schermen, via een krantje dat we elke dag verdelen, via de app met notificatie die we kunnen uitsturen of via e-mail.""
BEKIJK - Moet drugsbeleid van Tomorrowland scherper? ""We nemen al erg veel maatregelen"", zegt de organisatie:
Los van de twee doden, blikt Wilmsen tevreden terug op dit en vorig festivalweekend. ""Het was onze 17e editie, volgend jaar vieren we 20 jaar Tomorrowland. Wat onze organisatie betreft, zijn we blij. We hebben een mooi festival neergezet. De domper op de feestvreugde waren dingen die we niet in de hand hadden: het kwakkelweer en helaas de twee doden.""
""Komende nacht beginnen we het terrein hier in Boom al af te breken. Morgen verlaten 38.000 mensen de camping Dreamville, vóór 14 uur vanuit Rumst. Na elk festivalweekend maken we een evaluatie en bekijken we wat beter kan, op alle vlakken. We sturen ook een enquête uit naar de bezoekers die ze goed opvolgen.""
Het drugsvraagstuk is sowieso een punt dat Tomorrowland onder de loep zal nemen, zegt Wilmsen. ""Zeker wat crew en personeel betreft, moeten we kijken wat we extra kunnen doen. Binnen het wettelijke kader proberen we ons ding te doen met controles en informatie, maar we gaan nooit kunnen voorkomen dat hier iets gebeurt.""
BEKIJK - ""Ik heb mijn enkel verzwikt, maar wil weer feesten"": een blik in de medische post op Tomorrowland
Korpschef Peter Muyshondt: ""We kijken met een redelijk goed gevoel terug""
BEKIJK - ""Ook over treurig nieuws moet je transparant zijn"": bezoekers verdeeld over communicatie van Tomorrowland"
https://www.vrt.be/vrtnws/nl/2023/07/30/minder-vermiste-kinderen-aan-kust/,,Natte eerste juliweken zorgen voor sterke daling in aantal verloren gelopen personen aan de kust,2023-07-30T16:19:14+02:00,VRT NWS,nl,"Aan de Belgische kust werden in de eerste twee weken van juli 116 verloren gelopen personen gemeld. Dat zijn er meer dan de helft minder dan de 336 die in dezelfde periode vorig jaar werden geregistreerd. De hoofdreden daarvoor is het natte weer dat sowieso minder mensen richting zee lokte.
Een rustige zomer aan de kust betekent voorlopig ook een rustige zomer voor de reddingsdiensten die verloren gelopen personen moeten helpen. In de eerste twee weken van juli noteerden de kustreddingsdiensten 116 verloren gelopen personen. Meer dan de helft minder dan dezelfde periode vorig jaar toen 336 gevallen gemeld werden.
In de meeste voorvallen gaat het om kinderen die hun ouders kwijtraken, maar ook om bijvoorbeeld personen met een beperking, ouderen of mensen die verward zijn.
De kustgemeente waar de meeste mensen nog steeds verdwaald geraken, blijft Oostende (27 personen), gevolgd door Knokke-Heist (18) en Blankenberge (16). ""Ook niet onlogisch"", zegt Beun. ""Het gaat om drie kustgemeenten met een eindstation en een vlotte treinverbinding."""
https://www.vrt.be/vrtnws/nl/2023/07/30/pakistan-bom/,,Tientallen doden en gewonden bij zelfmoordaanslag op politieke bijeenkomst in Pakistan,2023-07-30T16:08:55+02:00,VRT NWS,nl,"In het noordwesten van Pakistan zijn zeker 40 mensen om het leven gekomen bij een zelfmoordaanslag tijdens een politieke bijeenkomst. Meer dan 100 mensen raakten gewond. In Pakistan vinden later dit jaar parlementsverkiezingen plaats. Het land is al geruime tijd politiek instabiel.
Zeker 40 doden en meer dan 100 gewonden. Dat is de voorlopige balans van een bomaanslag tijdens een bijeenkomst van de radicaal-islamistische partij Jamiat Ulema-e-Islam, die deel uitmaakt van de Pakistaanse regering. Een van de doden is de lokale leider van de partij. Ook enkele nationale kopstukken waren aanwezig, maar zij bleven ongedeerd."
https://www.vrt.be/vrtnws/nl/2023/07/30/motorrijder-zwaargewond-na-ongeval-op-kruispunt-noorderlaan-in-a/,,Motorrijder zwaargewond na botsing op kruispunt Noorderlaan in Antwerpen,2023-07-30T15:55:06+02:00,VRT NWS,nl,"Een motorrijder is zwaargewond geraakt na een verkeersongeval op het kruispunt van de Groenendaallaan en Noorderlaan, in Antwerpen. De motard en een automobilist reden beiden het kruispunt op en knalden tegen elkaar. De motorrijder is niet in levensgevaar. De bestuurster van de wagen was onder de indruk en kreeg slachtofferzorg aangeboden.
Zaterdagavond is een motorrijder zwaargewond naar het ziekenhuis overgebracht. De motard reed over de Noorderlaan in de richting van het stadscentrum en een automobilist reed dan weer van de Groenendaallaan richting het cinemacomplex. De twee voertuigen reden samen het kruispunt op en knalden tegen elkaar. Hoe het ongeval is gebeurd, wordt nog uitgeklaard aan de hand van de verklaringen.
De motorrijder raakte zwaargewond, maar is niet in levensgevaar. Een hondenteam reed toevallig langs en diende de eerste zorgen toe, in afwachting van een interventieteam. De bestuurster van de wagen was erg onder de indruk van wat er gebeurd was en kreeg slachtofferzorg aangeboden.
Er was een tijdje verkeershinder voor wie vanuit de richting van de Vossenschijnstraat kwam en voor wie het kruispunt wilde oprijden."
https://www.vrt.be/vrtnws/nl/2023/07/30/oud-directeur-van-school-in-keerbergen-waar-bea-les-gaf/,,Oud-directeur van school in Keerbergen waar Bea les gaf: “Misschien heb ik haar dat duwtje gegeven om leerkracht te worden”,2023-07-30T15:22:11+02:00,VRT NWS,nl,"Bea Van der Maat koos in 2004 voor een nieuwe carrière en ging aan de slag als leerkracht in de middenschool van het KA Keerbergen. Het was de toenmalige directeur Luc Borgions die haar de vacature voor leerkracht Engels voorstelde: “Het was een toevallige samenloop van omstandigheden, maar ze zei meteen ja.”
Oud-directeur van de middenschool van het KA Keerbergen, Luc Borgions, heeft alleen maar mooie herinneringen aan Bea Van der Maat: “Een heel lieve, sympathieke, meelevende vrouw. Waar ze kon helpen, was ze altijd de eerste om te helpen. Ook een timide vrouw, maar zet ze op een podium en dan werd ze een echt podiumbeest.”
“Achteraf heeft ze me toevertrouwd dat leerkracht worden één van de beste beslissingen was die ze ooit in haar leven genomen had. Ze kon zichzelf zijn bij de collega’s, ze werd daar niet beschouwd als een BV en ze kon haar ding doen met de leerlingen. Ze was echt een supermadam"", aldus Luc.
Luc werkte bijna 15 jaar lang samen met Bea. In 2004 begon zij als leerkracht, in 2018 ging Luc met pensioen. “Ze was altijd heel bezorgd om haar leerlingen. Ze heeft de muziek ook nooit afgezworen, ze is dat blijven gebruiken in de klas.  Ze printte songteksten uit en ging ermee aan de slag. Zo hield ze de aandacht van de leerlingen vast. Ze is muziek blijven gebruiken in haar onderwijscarrière.”
Op het trouwfeest van directeur Luc kwam Bea ook onverwacht optreden met haar band. “Ik had ooit gezegd dat als ik zou trouwen, dat ze moest komen optreden. Maar Bea zei dat ze dat niet graag deed. Ze had ook een smoesje verzonnen dat ze naar Engeland moest en er niet kon bij zijn. Maar op de trouwavond zelf stond ze daar met haar band als verrassing. Dat was ze ten voeten uit: voor iedereen goed doen en zichzelf wegcijferen. Ik ga ze enorm missen, echt een supermadam.”
In 2015 sprak VRT NWS met Bea Van der Maat over haar leven en werk. Dat interview kan je nog eens lezenvia deze link."
https://www.vrt.be/vrtnws/nl/2023/07/30/tomorrowland-liveblog-weekend-2-dag-3-zondag/,,"Herbeleef de regenachtige slotdag van Tomorrowland: Martin Garrix sluit festival af, Paris Hilton eert haar idool Barbie",2023-07-30T14:52:36+02:00,VRT NWS,nl,"Tomorrowland 2023 zit erop: 2 festivalweekends met in totaal 400.000 bezoekers in De Schorre in Boom. Op de slotdag was het uitkijken naar celebrity Paris Hilton, Paul Kalkbrenner op de Main Stage, Amelie Lens als afsluiter in de Atmospheretent en Nederlander Martin Garrix, die na het eerste ook het tweede festivalweekend mocht afsluiten op de Main Stage.
Bovenaan deze liveblog pinnen we de belangrijkste gebeurtenissen vast, daaronder kan je verder lezen en kijken. Herbeleef het festival ookvia Studio Brussel op VRT MAX.
Net als tijdens het eerste festivalweekend van Tomorrowland krijgt de Nederlandse dj Martin Garrix de eer om de Main Stage af te sluiten. Garrix is in de meest recente DJ Mag Top 100 opnieuw verkozen tot beste en populairste dj: hij weet dus hoe je een massapubliek als dat voor de Main Stage van Tomorrowland moet entertainen. Na urenlange regen blijft het tijdens zijn set grotendeels droog, tot het laatste kwartier.
Garrix sleutelt weinig aan zijn succesrecept van vorig weekend. Populaire hits die opnieuw opduiken in zijn set: ""Can't feel my face"" van The Weeknd, ""Seven nation army"" van The White Stripes en ""Someone you loved"" van Lewis Capaldi, de ballade die opvallend vaak op een bedje van beats te horen is geweest op Tomorrowland 2023. Garrix eert ook zijn populaire landgenoot Tiësto, met een stukje""Lethal industry"". En ook Dimitri Vegas & Like Mike, kind aan huis op Tomorrowland, ontbreken niet.
Garrix zelf is een entertainer die graag op de dj-booth kruipt en het publiek extra entertaint en opzweept. Met de grote glimlach, hartjes voor zijn publiek en tonnen energie. Garrix zweet zich te pletter en slaagt er zeker in om zijn eigen enthousiasme over te brengen op het publiek dat nog een laatste keer wil dansen en feesten. Hij geniet zichtbaar van zijn plek als headliner op Tomorrowland, net als het publiek. Op de grote schermen zijn enkele festivalgangers te zien die uitzinnig zijn van vreugde, anderen reageren emotioneel omdat het festival op zijn laatste benen loopt.
BEKIJK - Het laatste uur van Tomorrowland: ""Bezoekers hebben 750 acts kunnen zien verspreid over 2 weekends, waaronder een holografische show""
Paris Hilton is op het podium verschenen als Barbie voor haar set. Terwijl sommige dj's nauwelijks iets zeggen, schreeuwde ze na elk nummer ""I love you beautiful people"". ""Ik heb zoveel leuke muziek mee, het is moeilijk om te kiezen wat ik voor jullie ga draaien"", gaf ze zichzelf een compliment.
BEKIJK - Een fragmentje ""Barbie girl"" van Paris Hilton:
BEKIJK - Daar is al wat vuurwerk:
Gisteren heeft Regi nog op de Main Stage van Tomorrowland gespeeld, vanavond was hij te zien op de Rose Garden (lees: het podium met het grote drakenhoofd), in het gezelschap van zijn vriendin Kristel aan de zijkant. In zijn set: opvallend veel Coldplaynummers (4!), 2 keer Dimitri Vegas en Like Mike, een flard Avicii, maar ook ""Mr. Brightside"" van The Killers en ""Titanium"" van Sia.
BEKIJK - Daarnet nog in de Crystal Garden, nu in de studio van Studio Brussel: Kevin De Vries"
https://www.vrt.be/vrtnws/nl/2023/07/30/concert-taylor-swift-zorgt-voor-kleine-aardbeving-in-seattle/,,Concert Taylor Swift veroorzaakt kleine aardbeving in Seattle,2023-07-30T14:30:39+02:00,VRT NWS,nl,"Een concert van popster Taylor Swift heeft in Seattle een kleine aardbeving veroorzaakt, dat berekende een seismoloog deze week. Zo'n 70.000 fans gingen los in het Lumen Field stadion en dat leverde een beving met een magnitude van 2,3 op.
""Shake it off"", een van de grote hits van Taylor Swift, kreeg deze week een nieuwe connotatie. Jackie Caplan-Auerbach, een seismoloog aan de Western Washington University kwam tot de vaststelling dat een concert van de popster vorig weekend voor een seismische activiteit van 2,3  had gezorgd in het centrum van Seattle, een stad aan de westkust van de VS.
Volgens collega's van hem diein de New York Timesgetuigen, klopt het verhaal. Zij stellen dat de seismische activiteit wellicht veroorzaakt werd door de gigantische muziekinstallaties in combinatie met het synchroon springen en dansen van duizenden fans. Het is wel nog niet duidelijk welke nummers nu juist voor de pieken zorgden.
Het evenement en de minibeving doen aan de Amerikaanse westkust zelfs ""Beast Quake"" lichtjes verbleken. In datzelfde stadion scoorde American Footballspeler Marshawn Lynch, bijnaam ""Beast Mode"", in 2011 in de laatste minuut de winnende touchdown voor thuisploeg Seattle Seahawks. De uitbarsting die daarop volgde, veroorzaakte een beving met een magnitude van net geen 2.
Daardoor krijgt de trilling die Swift veroorzaakte nu al de naam ""Swift Quake"", al is ze niet de enige superster die Lumen Field aan het dansen kreeg. Vorige zomer pikten de seismografen ook stevige trillingen op tijdens een optreden van The Weeknd, al bleven die wel onder het record van Swift."
https://www.vrt.be/vrtnws/nl/2023/07/30/bonheiden-gaat-rouwregister-openen-voor-bea-van-der-maat/,,Bonheiden opent rouwregister voor Bea Van der Maat,2023-07-30T13:47:59+02:00,VRT NWS,nl,"De gemeente Bonheiden gaat een rouwregister openen voor Bea Van der Maat (62). De zangeres en presentatrice kreeg in juni vorig jaar de diagnose ALS en koos afgelopen donderdag voor euthanasie. Van der Maat leefde jarenlang in deelgemeente Rijmenam en was actief in een lokale hondenschool.
Het gemeentebestuur van Bonheiden gaat morgen een rouwregister openen voor Bea Van der Maat. ""Kennissen, vrienden en alle inwoners van Bonheiden kunnen in het gemeentehuis een boodschap of nagedachtenis achterlaten voor Bea"", vertelt waarnemend burgemeester Bart Vanmarcke (Open VLD). Het rouwregister zal maandag vanaf 11 uur in de inkomhal van het gemeentehuis liggen, tot en met vrijdag 4 augustus.
Bea Van der Maat was presentatrice, zangeres en actrice. In juni 2022 kreeg ze de diagnose ALS en afgelopen donderdag koos ze voor euthanasie. ""Ze woonde jarenlang in onze deelgemeente Rijmenam. Ze leefde daar heel teruggetrokken, buiten de schijnwerpers. Ze was ook actief als trainster binnen de hondenschool Adler Dogs vzw."""
https://www.vrt.be/vrtnws/nl/2023/07/30/airbags-klappen-open-bij-ongeval-in-beveren-vrouw-loopt-brandwo/,,Airbags klappen open bij ongeval in Beveren: vrouw loopt brandwonden op,2023-07-30T13:43:53+02:00,VRT NWS,nl,"Bij een ongeval in Beveren heeft een vrouw brandwonden opgelopen, nadat de airbags in haar wagen waren opengeklapt. Ze werd naar het ziekenhuis gebracht.
Zaterdagmiddag botste een vrouw ter hoogte van het kruispunt van de Gentseweg met de Doornstraat frontaal op een tegenligger die geen voorrang verleende. Op zich was de aanrijding niet zo zwaar, maar door het openklappen van de airbag liep de bestuurster een flinke brandwonde op in de hals. Ze werd voor verzorging naar het ziekenhuis overgebracht. De inzittenden van de andere wagen raakten niet gewond.
Het gebeurt slechts erg zelden dat er brandwonden ontstaan door het openklappen van airbags. Botbreuken aan de armen, schouders die uit de kom geraken of bloedneuzen komen wel vaker voor. Toch kan een airbag dus ook brandwonden veroorzaken. Dat komt omdat de airbag met een gigantisch grote snelheid uitklapt, namelijk 300 kilometer per uur."
https://www.vrt.be/vrtnws/nl/2023/07/30/vrouw-in-elektrische-rolstoel-aangereden-door-dronken-man-op-ste/,,Vrouw in elektrische rolstoel aangereden door dronken man op step in Leuven,2023-07-30T13:21:11+02:00,VRT NWS,nl,"Een 61-jarige vrouw die zich met een elektrische rolstoel verplaatst, is aan het station in Leuven aangereden door een man op een elektrische step. De vrouw raakte gewond, de man bleek dronken en wou na het ongeval verder rijden.
Het ongeval gebeurde zaterdagnamiddag. Een vrouw wou met haar scootmobiel, een soort elektrische rolstoel, de rijbaan oversteken in de buurt van het Leuvense station, toen een man op een elektrische step haar zijdelings aanreed. Allebei gingen ze tegen de grond. De vrouw raakte daarbij gewond aan het gezicht en werd met een ziekenwagen overgebracht naar het UZ Gasthuisberg."
https://www.vrt.be/vrtnws/nl/2023/07/30/zuidfoor-als-werkplek-zeker-zeshonderd-mensen-verdienen-hier-h/,,"Brusselse Zuidfoor als werkplek: ""Zeker 600 mensen verdienen hier hun brood""",2023-07-30T13:15:00+02:00,VRT NWS,nl,"De Brusselse Zuidfoor is een essentiële bron van inkomsten voor zeker 600 foorkramers en hun medewerkers. Ook zorgt de kermis voor hogere omzetten voor de nabijgelegen horecazaken. Dat economische belang wordt in het debat niet altijd voldoende erkend, vinden de foorkramers zelf. ""Zonder de Zuidfoor komen we de winter niet door.""
De discussie over de overlast door de Zuidfoor woedt ook dit jaar in alle hevigheid. Verschillende buurtbewoners klagen al jaren over geluidsoverlast. Buurtcomité Green Connections pleitte ereerderal voor om de Zuidfoor naar de Heizel te verhuizen. Hoewel daar voorlopig geen sprake van is, volgen foorkramers de discussies angstvallig.
De Zuidfoor in Brussel is een van de belangrijkste kermissen in het land en heeft potentieel om qua omzetten zelfs groter te zijn dan Luik en Antwerpen. De kermis in Luik vindt in oktober plaats en die van Antwerpen in juni, de Zuidfoor tijdens de zomervakantie, van 15 juli tot 20 augustus.
Hoewel er geen precieze cijfers zijn over de jaarlijkse omzetten, schat Patrick De Corte, die de foorkramers vertegenwoordigt, dat zeker 400 foorkramers en hun families sterk afhankelijk zijn van de kermis als hun belangrijkste inkomstenbron. Als je hun medewerkers meetelt, gaat het volgens hem zelfs om de inkomens van 600 mensen.
Ook in de nabije omgeving van de Zuidlaan halen veel ondernemers extra inkomsten uit de Zuidfoor. Nouredinne Layachi van de handelaarsvereniging Stalem herinnert zich dat ondernemers in de nabijgelegen Stalingradlaan hun maandomzet zagen verdriedubbelen tijdens de Zuidfoor, voordat de werken aan metro 3 begonnen.
Narcisse Nganssop, uitbater van het Afrikaanse restaurant Le Rève, zegt dat ook veel ondernemers op de Poincarélaan hun omzetten sterk zien stijgen. Als het weer tenminste meezit. Na de recente regenbuien pleit hij ervoor dat de Zuidfoor nog een week langer zou blijven staan.
De Brusselse foorkramers zijn er trots op dat ze al 140 jaar op dezelfde plaats staan, de Poincarélaan. Het laatste jaar voor corona ontving de Zuidfoor een klein miljoen bezoekers,vorig jaar waren dat er meer dan 700.000. ""Vanuit heel Europa weten ze ons te vinden"", zegt Fabienne Vandhonghen, die de foorkramers vertegenwoordigt. Van locatie veranderen is daarom niet opportuun voor de kermisondernemers.
Vandonghe benadrukt het belang van de Zuidfoor als belangrijkste inkomstenbron voor honderden ondernemers en hun families. ""In de winter hebben we een paar maanden geen inkomsten. Terwijl we wel kosten hebben: denk aan een auto, huis of loods om materiaal op te slaan. We hebben geen ander beroep of werk ernaast. Zonder de Zuidfoor overleven we de winter niet.""
De meester foorkramers hebben het afgelopen jaar inspanningen geleverd om minder overlast te veroorzaken. Zo zegt Piet Verwijk, wiens gelijknamige vader hem het beroep met de paplepel heeft ingegoten, dat de motor is vervangen van de Deca Dance, één van de drie attracties die zijn familie op de Zuidfoor heeft staan.
""De nieuwe motor kostte 35.000 euro, maar hij is heel stil. We hebben - net als alle ondernemers hier - sinds vorig jaar bovendien allemaal een geluidsmeter. Dat kostte nog eens 2.000 euro."" Hij wijst naar de teller, die het afgelopen uur gemiddeld 80 decibel aanwijst. Dat ligt onder de toegestane 85 decibel en klinkt niet luider dan een druk restaurant.
Vanaf 22 uur 's avonds gaat het geluidsniveau nog verder omlaag naar 75 decibel. ""Vrijdag kwam de Roller Bike Parade voorbij, ik verzeker je dat die veel luider klonk"", zegt Verwijk. Volgens hem hebben de foorkramers al heel wat compromissen gemaakt. Hij vraagt ook de buurtbewoners om compromissen te maken.Een verzoening lijkt op dit moment ver weg.Recent nogdeelden buurtbewoners stickers uit met daarop de tekst ""Een maand lang elke dag meer dan twaalf uur lang lawaai - dat is geen leven.""
Volgens Verwijk komt dat doordat sommige buurtbewoners in een huis hebben geïnvesteerd. Ze zouden graag een park willen zien op de locatie van de Zuidfoor, maar dat wordt verhinderd doordat de kermis er vijf weken per jaar staat. ""De geluidsnormen zijn een stok om mee te slaan, eigenlijk willen ze ons gewoon weg"", denkt Verwijk. ""Maar wij hebben ook geïnvesteerd. Onze attracties hebben miljoenen gekost."""
https://www.vrt.be/vrtnws/nl/2023/07/30/in-zeebrugge-is-een-chauffeur-dood-onder-zijn-vrachtwagen-terugg/,,Chauffeur dood teruggevonden onder zijn vrachtwagen op parking in Zeebrugge,2023-07-30T12:53:24+02:00,VRT NWS,nl,"In Zeebrugge is het lichaam van een chauffeur levenloos aangetroffen onder zijn vrachtwagen. Het gaat om een man van 39 jaar met de Tadzjiekse nationaliteit. Het zou waarschijnlijk gaan om een tragisch ongeval, maar het parket onderzoekt nog andere pistes.
Deze ochtend werd op de parking langs de Kiwiweg in Zeebrugge een chauffeur dood aangetroffen. De man van 39 jaar met de Tzadjiekse nationaliteit lag onder de voorkant van zijn eigen vrachtwagen. De hulpdiensten kwamen nog ter plaatse, maar het kon niet meer baten."
https://www.vrt.be/vrtnws/nl/2023/07/30/bea-van-der-maat-afscheid/,,"""Bijna gecrasht toen ik het nieuws vernam"": Willy Sommers reageert emotioneel op het overlijden van Bea Van der Maat",2023-07-30T12:38:41+02:00,VRT NWS,nl,"Het nieuws over het overlijden van zangeres en presentatrice Bea Van der Maat raakt heel wat mensen. Collega's en vrienden reageren verslagen op haar overlijden, maar halen ook heel wat leuke herinneringen op. Ondanks haar vele talenten valt op dat vooral de warmte die ze had voor haar familie en vrienden zal bijblijven.
Naast zangeres en actrice was Van der Maat ook tv-presentatrice. Samen metWilly Sommerspresenteerde ze jarenlang de iconische muziekshow ""Tien om te zien"" op VTM. Sommers is erg aangeslagen.
""Bea was een warme, charismatische en mooie vrouw"", zegt streekgenootGuy Swinnendie Van der Maat leerde kennen aan het begin van hun prille carrières. Hij was ook een van de laatste artiesten waarmee ze het podium deelde. In 2010, net voor ze op 50-jarige leeftijd definitief afscheid nam van de media, gingen ze samen nog op theatertournee.
Swinnen roemt haar veelzijdigheid. ""Ze was enorm getalenteerd, dat bewees ze in haar muziekcarrière, maar ook met haar hoofdrol in ""Koko Flanel en als presentatrice."" Ondanks haar vele talenten, heeft Van der Maat nooit bewust de spotlights opgezocht.
De warmte die ze had voor de mensen die haar lief waren, zal me altijd bijblijven
""Backstage had ze het altijd over haar man Jan en haar twee kinderen"", aldus Swinnen. ""Ze vertelde ook graag over haar carrière als lerares. Ik voelde toen heel hard dat haar hart thuis lag. De warmte die zij had voor de mensen die haar lief waren, zal me altijd bijblijven.""
Ook televisie- en radiomakerChris Dusauchoitheeft warme herinneringen aan Van der Maat ""Ze was erg grappig, bescheiden en slim. Haar verhalen vooraf over haar man, kinderen (en de hond) waren soms beter dan de opnames"", schrijft hij op X, het voormalige Twitter.
""Ik vernam het nieuws gisterenavond en ik wist niet hoe ik moest reageren"", vertelt Urbanus, die naast Van der Maat schitterde in de kaskraker ""Koko Flanel"" van regisseur Stijn Coninx. ""Ik heb Stijn onmiddellijk gebeld en we hebben toen wat herinneringen opgehaald.""
BEKIJK - ""Alleen maar fantastische herinneringen"", zegt Urbanus:
Urbanus en Van der Maat samen speelden ook samen in ""Max"", een komische film uit 1994 met Jacques Vermeire in de hoofdrol. ""Er was een scène in een kerststalletje en Bea en ik speelden daarin Jozef en Maria"", herinnert Urbanus zich. ""Met Bea acteren gaf altijd een kick. Het was een mooie vrouw en iedereen had altijd meteen een boontje voor haar.""
Zanger en acteurKoen Crucke, die ook een rol speelde in ""Koko Flanel"" reageert via sociale media op het overlijden van Bea Van der Maat. ""Fuck, zo vroeg, niets dan mooie herinneringen aan jou"", schrijft hij.
KomiekBert Kruismansherinnert zich Van der Maat dan weer als iemand met een ""onverwoestbaar goed humeur"". ""Haar aanstekelijk enthousiasme zal me altijd bijblijven.""Stany Cretsroemt ook de humor van Van der Maat. ""Zo hard gelachen indertijd"", klinkt het bij de acteur en theatermaker.
In 2015 sprak VRT NWS met Bea Van der Maat over haar leven en werk. Dat interview kan je nog eens lezenvia deze link."
https://www.vrt.be/vrtnws/nl/2023/07/30/wat-is-als/,,Bea Van der Maat kreeg een jaar geleden te horen dat ze ALS had: wat is die dodelijke en voorlopig ongeneeslijke spierziekte precies? ,2023-07-30T12:29:12+02:00,VRT NWS,nl,"Net als een duizendtal landgenoten leed Bea Van der Maat (62) aan ALS - ofwel Amyotrofische Laterale Sclerose. Een jaar geleden kreeg de presentatrice, actrice en zangeres de diagnose, afgelopen donderdag koos ze voor euthanasie. Maar wat is die dodelijke en - voorlopig - ongeneeslijke spierziekte precies?
In de zomer van 2014 raakte het grote publiek bekend met ALS - afkorting voor Amyotrofische Laterale Sclerose - door de zogenoemde ""Ice Bucket Challenge"". Van Donald Trump over Taylor Swift tot het Koekiemonster: over de hele wereld gooiden politici, acteurs en muzikanten een emmer ijskoud water over hun hoofd. Het doel? Geld ophalen voor de dodelijke, tot nu toe ongeneeslijke neurodegeneratieve ziekte.
Een zeldzame ziekte ook. Gemiddeld krijgen 6 of 7 op de 100.000 mensen de diagnose - veelal rond hun zestigste. ""Maar het is niet zo zeldzaam als we kijken naar hetlifetimerisico, het risico om ooit met de ziekte geconfronteerd te worden. Dat ligt op ongeveer een op de vierhonderd"", zegt professor Philip Van Damme.
Het is een verschrikkelijke ziekte
""Het is een verschrikkelijke ziekte, een motorneuronziekte"", vertelde Ludo Van Den Bosch vorige week nog in ""Terzake"". Hij leidt een laboratorium voor neurobiologie, dat onderzoek doet naar de ziekte.
Patiënten raken volledig verlamd
In ons land zijn er een duizendtal patiënten. Jaarlijkse komen er 200 bij, maar sterven er ook 200. In ons land getuigde de intussen overleden actrice Nora Tilley in 2018 over haar diagnose: ""Ik kon het niet vatten, het is een F16 die door je leven vliegt. Het schudt je door elkaar en dan komt er veel verdriet"", vertelde zein een interview met VRT NWS. Toch besliste ze na haar diagnose om de knop om te draaien. Ze wilde vooral dat de ziekte bekender zou worden bij het grote publiek. ""Er is een enorme vrees bij mensen om iets verkeerds te zeggen, maar dat bestaat niet. Mijn boodschap: laat alstublieft ALS veel bekender worden bij het publiek. Er is veel te weinig geld voor onderzoek."" In 2019 overleed de actrice op 67-jarige leeftijd.
Volgens de Belgische ALS-liga overlijden patiënten gemiddeld 33 maanden na een diagnose, al loopt de levensverwachting sterk uit elkaar (er zijn ook drie types, die alle drie een iets ander verloop kennen). De ""bekendste"" patiënt was ongetwijfeld de Britse natuurkundige Stephen Hawking. Al vormt hij ook wel de uitzondering op de regel. Hij kreeg als prille twintiger - hij studeerde nog aan Oxford - te horen dat hij aan ALS leed, en zou uiteindelijk meer dan 50 jaar lang met de ziekte leven. ""Dat is uitzonderlijk"", vertelt Van Den Bosch. ""Dat geluk, om het zo te zeggen, hebben de meeste patiënten niet. De meeste patiënten overlijden twee tot vijf jaar na het begin van de ziekte.""
De meeste patiënten overlijden twee tot vijf jaar na het begin van de ziekte
Bij de ALS-liga zien ze ook regelmatig dat ALS-patiënten kiezen voor euthanasie. ""Mensen die de diagnose krijgen, brengen vaak snel hun wilsbeschikking en documenten in orde, voor de fase waarin ze echt niet meer verder kunnen. Het is een schrijnend aftakelingsproces"", zegt voorzitter Evy Reviers.
Na de dood van Hawking proberen wetenschappers in kaart te brengen hoe het kwam dat Hawking zo lang kon leven met de ziekte. De strijd om een geneesmiddel te vinden gaat intussen verwoed verder.
En er is hoop, zeggen Van Den Bosch en Van Damme. Voor de eerste keer is er in Amerika een medicijn goedgekeurd. ""Voor sommige erfelijke vormen van de ziekte zijn we nu op het punt dat er behandelingen in ontwikkeling zijn die een verschil maken. Het stabiliseert de ziekte niet alleen, de patiënten worden ook beter"", zegt Van Damme. ""Dat is iets wat we tot nu toe nog nooit gezien hebben"", vult Van Den Bosch aan. Met die kennis hopen ze dat ze op een dag voor meer patiënten het verschil kunnen maken.
BEKIJK - Hoe verloopt het onderzoek naar ALS in Leuven? ""Terzake"" ging kijken in het laboratorium:
Voor meer informatie kan je terecht opde website van de Belgische Liga voor ALS.
In 2015 sprak VRT NWS met Bea Van der Maat over haar leven en werk. Dat interview kan je nog eens lezenvia deze link."
https://www.vrt.be/vrtnws/nl/2023/07/30/opnieuw-treft-natuurgeweld-noord-italie-modderstroom-en-steenla/,,Opnieuw treft natuurgeweld Noord-Italië: modderstroom en steenlawine in Dolomieten,2023-07-30T11:49:55+02:00,VRT NWS,nl,"In de Dolomieten, in het noorden van Italië, heeft de natuur weer lelijk huisgehouden. Door de hevige regenval veranderde een beekje in een modderstroom die meerdere houten bruggen en leidingen beschadigde. In datzelfde gebied zorgde ook een steenlawine voor hinder. Deze week werd Noord-Italië ook getroffen door zware hagel en in mei nog door overstromingen.
Noordelijk Italië kent voorlopig geen zorgeloze zomer. In de Dolomieten, een regio aan de grens met Oostenrijk, heeft een modderstroom meerdere houten bruggen en nutsvoorzieningen meegesleurd. In amper twee uur tijd viel zo'n 50 milliliter regen uit de lucht wat ervoor zorgde dat een beek in het grensdorp Olang in een vernietigende modderstroom veranderde. Voorlopig is nog niet duidelijk of en hoeveel slachtoffers er zijn. De Dolomieten zijn een erg dunbevolkte regio.
Aan de Gardenapas, ten oosten van de stad Bozen, zorgde een steenlawine op een parkeerterrein dan weer voor verschillende beschadigde wagens en campers. Daarbij vielen geen gewonden.
Noodweer teistert noordelijk Italië de laatste tijd wel vaker. Vorige week troffen hagelbollen zo groot als tennisballen de streek rond het Gardameer en Milaan. Daarbij viel zeker één dode en werden duizenden wagens zwaar beschadigd."
https://www.vrt.be/vrtnws/nl/2023/07/30/verslepen-brandend-schip-momenteel-niet-mogelijk/,,Brandend vrachtschip in Nederland wordt weggesleept naar tijdelijke locatie,2023-07-30T07:12:42+02:00,VRT NWS,nl,"Het verslepen van het vrachtschip Fremantle Highway, dat brandend voor de kust van het Nederlandse Waddeneiland Terschelling ligt, is aan het begin van de middag begonnen. Dat meldt de Nederlandse Rijkswaterstaat. De plannen werden eerder dit weekend nog uitgesteld door de rookontwikkeling aan boord en de wind op zee.
Al dagenlang dobbert de Fremantle Highway voor de Nederlandse Waddeneilanden. Dinsdagnacht brak brand uit aan boord en sindsdien proberen de hulpdiensten het vuur te blussen. Gisteren werd het plan bekendgemaakt om het schip naar een tijdelijke locatie te verslepen, waar het verder weg van de drukke vaarroutes zou liggen en beter beschermd zou zijn tegen de weersomstandigheden."
https://www.vrt.be/vrtnws/nl/2023/07/10/correcties-en-aanvullingen-juli/,,Graden Celsius of Fahrenheit? Correcties en aanvullingen bij de berichtgeving in juli,2023-07-10T11:28:25+02:00,VRT NWS,nl,"De nieuwsombudsman verzamelt hier correcties en relevante aanvullingen bij de berichtgeving van VRT NWS. Ze worden vaak gemeld door aandachtige lezers, kijkers of luisteraars. De focus ligt vooral op opmerkingen in verband met radio- en tv-programma's. Correcties en aanvullingen bij online artikels of posts op sociale media worden in het artikel of de post zelf verwerkt, maar kunnen hier ook een vermelding krijgen.
In “Het journaal” van 13 uur, 19 uur en laat werd op 26 juli aandacht besteed aan de brand op het vrachtschip Fremantle Highway voor de Nederlandse kust. Hierbij kwam de titel “Elektrische wagen zet vrachtschip in brand” in beeld. Dat klopt niet. De oorzaak van de brand is nog onduidelijk. Er werd door de kustwacht en de rederij wel gezegd dat dit een mogelijke oorzaak zou kunnen zijn, maar dat staat nog niet vast. Dit mocht dus niet zo stellig geformuleerd worden.
Op 26 juli werd in ""Terzake"" en het late ""Journaal"" een laatste stand van zaken gegeven vanuit Nederland over het brandende vrachtschip Fremantle Highway. De reporter zei dat er gevreesd wordt voor een milieuramp als het schip zinkt. Hij verwees daarbij naar de ramp enkele jaren geleden met het containerschip MSC Zoë. Er werd gezegd dat dat schip toen zonk, maar dat klopt niet. Het schip kwam begin 2019 in een storm terecht en verloor bijna 200 containers ten noorden van de Nederlandse Waddeneilanden. Het schip bleef wel varen en verloor onderweg nog 45 containers in Duitse territoriale wateren. In Bremerhaven en Gdansk werden de resterende containers van het schip gehaald.
In het artikel van 11 juli over de warmste week ooit gemeten op aarde werd een quote uitgelicht van klimaatwetenschapper John Rockstrom van het Potsdam Instituut voor Climate Impact Research. Hij zei dat de weektemperatuur van de eerste week van juli zes graden hoger was dan de gemiddelde temperatuur van de voorbije 12.000 jaar. Er werd in het artikel niet gespecificeerd of het om graden Fahrenheit of Celsius ging. Het ging dus om graden Fahrenheit, wat neerkomt op ruim 3 graden Celsius. In het artikel is dit gecorrigeerd naar graden Celsius.
In het radionieuws van 12 juli werd om 7 uur, 7u30 en 8 uur de staat Vermont gesitueerd in het noordwesten van de Verenigde Staten. Dat klopt niet. Vermont ligt in het noordoosten.
Vorige week viel de regering in Nederland. Het grote struikelblok was de strengere migratieaanpak die VVD, de liberale partij van premier Mark Rutte, op tafel had gelegd. In ""Het journaal"" van 13 uur, 19 uur en laat werd op 7 juli die strengere aanpak verkeerd uitgelegd."
https://www.vrt.be/vrtnws/nl/2023/04/28/parkeren-in-antwerpen-10-vragen-en-antwoorden/,,Wat als ik bezoek heb? En kan ik als pendelaar nog parkeren? 10 vragen over de nieuwe Antwerpse parkeerregels,2023-04-28T17:07:00+02:00,VRT NWS,nl,"Vanaf vandaag is straatparkeren in de oude Antwerpse binnenstad alleen nog voorbehouden voor bewoners en een kleine groep mensen met een vergunning. Maar wat als ik klusjeslieden over de vloer krijg? En wie gaat dat controleren? Antwerps schepen van Mobiliteit Koen Kennis (N-VA) beantwoordde eind april in ""VRT NWS Live"" een hele reeks prangende vragen over de nieuwe parkeerregels.
""Het gaat om de 16e eeuwse binnenstad van Antwerpen: binnen de Leien dus, ten noorden begrensd door de Brouwersvliet en de Ankerrui en ten zuiden begrensd door de Scheldestraat en de Kronenburgstraat"", zegt Antwerps schepen van Mobiliteit Koen Kennis (N-VA).
""Nee, voornamelijk de bezoekers aan de stad, maar ook de pendelaars moeten maximaal de publieke parkings gebruiken in de binnenstad. We voelen namelijk dat er een heel grote druk is op de binnenstad qua parkeren. Die groepen willen we dus meer op de publieke parkings richten.""
""We promoten al langer de 'modal shift': we vragen werknemers die in en om de stad werken om zoveel mogelijk te kijken naar alternatieven. De fiets bijvoorbeeld: we zijn op dat vlak fietshoofdstad geworden.""
""En wie toch met de auto komt, moet ofwel een oplossing zoeken bij het bedrijf waar ze werken, ofwel in een publieke parking.""
BEKIJK - Kennis: ""Ook de pendelaars moeten maximaal de publieke parkings gebruiken in de binnenstad"":
""Voor dit type van ondernemers, en ook voor zorgpersoneel, zijn er uitzonderingsmaatregelen. Zij moeten dan een ondernemerskaart of zorgkaart aanschaffen: dan kunnen zij, betalend, wel gebruikmaken van de parkeerplaatsen bovengronds. Want we willen dat bewoners die mensen nog altijd bij hen thuis kunnen laten komen.""
BEKIJK - ""Sommige collega's wensen niet meer in de stad te werken"", zegt een hersteller uit Hoboken:
""Zij kunnen nog altijd op de daarvoor voorziene plaatsen in de stad parkeren. Als zij ook op andere plaatsen willen staan, moeten zij hun nummerplaat en gehandicaptenkaart wel registreren.""
""Mensen met een bewonerskaart zullen zich kunnen aanmelden bij het gemeentebedrijf MPA (Mobiliteit en Parkeren Antwerpen). Zij zullen tot maximaal 90 uur per kwartaal kunnen uitdelen aan bezoekers.""
""Het zal, net zoals vandaag trouwens, wel betalend zijn. Die betaling is wel enkel nodig voor parkeren tussen 7 uur en 22 uur. Maar men zal dat op een heel soepele manier digitaal kunnen regelen.""
BEKIJK - Kennis: ""Bewoners zullen tot 90 uur per kwartaal kunnen 'uitdelen' aan bezoekers"":
""Voor motorrijders verandert er voorlopig niks, als ze de regels in acht nemen.""
""We hebben in het verleden al de rode zone ingevoerd binnen de Leien. We hebben toen gezorgd dat in de zones die daaraan grenzen maximaal 3 uur geparkeerd kan worden. We stellen vast dat dat voor bezoekers en pendelaars sowieso te kort is. Op die manier hebben we die overdruk in het verleden al weggehaald.""
""Sowieso is het trouwens voor lang parkeren voordeliger om in de ondergrondse parkings te staan.""
""We doen dat met onze parkeerwachters, maar ook met scanwagens. We zijn dat aantal ook aan het optrekken. Voor zij die er onterecht staan, zullen er retributies volgen.""
""Ja, ook dan zullen we mensen sturen naar de publieke parkings in de stad of naar de park-and-rides. Maar ik raad aan om ook de trein te nemen naar Antwerpen, want je komt aan in het mooiste station ter wereld en je bent direct in het centrum.""
""Vanaf 1 augustus gaat het van start, maar de eerste maand zullen nog sensibiliseren en mensen aanspreken waar dat nodig is.""
Nog vragen? Meer informatie over het nieuwe Antwerpse parkeerbeleid vind je opde website van de stad Antwerpen.
BEKIJK - Het volledige gesprek met schepen Koen Kennis in ""VRT NWS Live"":"
https://www.vrt.be/vrtnws/nl/2015/08/05/van_der_maat_ik_hebeenstreepgetrokkenondermuziekendatgeeftmerust-1-2385750/,,"VRT NWS sprak in 2015 met Bea Van der Maat over haar leven en werk: ""Ik heb een streep getrokken onder muziek en dat geeft me rust""",2015-08-05T09:51:00+02:00,VRT NWS,nl,"Hoewel ze al twintig jaar uit de showbizz was verdwenen, raakt de dood van Bea Van der Maat bij velen een gevoelige snaar. Acht jaar geleden sprak VRT NWS met haar over haar leven en werk. Dat interview kan je hieronder nog eens lezen.
Dit artikel verscheen voor het eerst op 5 augustus 2015 in het kader van de reeks ""Hoe zou het nog zijn met?"". Daarin sprak VRT NWS met mensen die ooit beroemd waren, maar nadien uit de schijnwerpers verdwenen.
We ontmoeten Van der Maat op een stralende zomerdag in Rijmenam, het dorp aan de Dijle waar ze samen met haar man Jan Biesemans en haar twee kinderen woont. Het is vakantie, de sfeer is net als het weer gemoedelijk en onbevangen. Wij houden de bandopnemer in de aanslag, zij een pakje sigaretten.
U bent geboren in Gent in 1960. Bent u daar ook opgegroeid?
In het middelbaar heb ik wetenschappen gestudeerd. Ik hield van scheikunde en biologie. Toch koos ik daarna voor Germaanse. Dat bleek evenwel te hoog gegrepen. Ik heb geen examens meegedaan, maar dat jaar heb ik wel veel geleerd. Ik begon kranten te lezen en raakte geïnteresseerd in politiek en in de wereld waarin ik leefde. Én ik leerde ook mijn man kennen.
Maakte muziek als kind al deel van uw leven uit?
Mijn ouders hebben ons vooral Franse muziek meegegeven. Julien Clerc en Gilbert Bécaud en zo. Mijn moeder had voortdurend de Franstalige radio opstaan. Toen “Toppop” op de Nederlandse tv begon, was dat meteen het van het. Met mijn zussen keek ik elke week. We waren verzot op Gilbert O’Sullivan. Vijf meisjes, wat doen die? We stonden te dansen voor tv en zongen mee. Met mijn oudste zus deelde ik een kamer. Zij luisterde ’s avonds vaak naar Radio Luxemburg. Zo leerde ik ook Engelstalige muziek kennen.
Hoe hebt u de stap gezet naar zelf muziek maken?
In 1982 deden we een eerste keer mee aan Humo’s Rock Rally. Toen kregen we goeie beoordelingen, maar we raakten niet in de finale. Bij onze tweede deelname in 1984 lukte dat wel. Als ik nu naar die muziek luister, vind ik het niet slecht. Je hoort wel hoe jong we toen nog waren. Onervaren ook.
Vanwaar die groepsnaam?
BEKIJK - Van der Maet zingt in 2016 ""I lie and i cheat"" op De Eregalerij van Radio2:
Wie Won Ton Ton zegt, zegt onvermijdelijk “I lie and I cheat”. Hoe is dat nummer tot stand gekomen?
In de zomer van 1987 mochten we optreden in “Mike”, het programma van Mike Verdrengh. Plots waren verschillende platenfirma’s geïnteresseerd. De trein was vertrokken. Het nummer scoorde enorm goed en we kregen veel optredens te pakken. Het overkwam ons echt.
In 1989 kreeg u een filmrol aangeboden als Sarah in “Koko flanel”. Ook dat bleek een schot in de roos.
Acteur Hugo Van Den Berghe heeft me toen onder zijn vleugels genomen en me de kneepjes van het vak bijgebracht. De opnames duurden ongeveer een maand. Het was een intense, maar erg fijne periode. Ik was leergierig en kreeg veel hulp. Op de set vormden we een hechte bende waarin iedereen gelijk was, van de visagiste tot de acteurs. Het was ook erg leuk om samen te werken met Willeke van Ammelrooy en Ann Petersen.
Nog in 1989 werd u samen met Willy Sommers het gezicht van “Tien om te zien” op VTM. Een groot contrast met de wereld van Won Ton Ton?
“Tien om te zien” is me niet in dank afgenomen door sommige mensen uit de muziekwereld. Nu maakt iedereen voortdurend de overstap, maar toen waren rock en populaire muziek twee werelden die niet samengingen. Ik ben erop afgerekend en ook Won Ton Ton als groep is erop afgerekend.
Intussen was u wel tot een echte BV uitgegroeid. Lag die rol u?
Niet echt. Ik kon er niet goed mee om. Ik ging boodschappen doen en mensen spraken me spontaan aan. Ik kende hen niet en wist niet wat te zeggen.
Ik vind mezelf niet zo interessant om over te praten eigenlijk. Als ik nu boodschappen doe en mensen spreken me aan, gaat het vaak om ouders van mijn leerlingen. Dat vind ik fijn. Tegen hen heb ik wél iets te zeggen.
Halfweg de jaren 90 ging u “Rare streken” op Canvas presenteren. Lag dat programma u beter?
Ik was dol op de documentaires van National Geographic die in “Rare streken” aan bod kwamen. Nog steeds vind ik ze razend interessant. Toen ik klein was, had mijn vader een abonnement op het gelijknamige tijdschrift. Hij liet het speciaal uit de VS overkomen. Ik begreep nog geen Engels, maar hij legde me alle verhalen uit.
In 2004 koos u uiteindelijk voor het onderwijs. Hoe bent u daartoe gekomen?
Ik geef les Engels aan leerlingen in het tweede middelbaar. Meisjes die puberen, jongens die bijna in die fase zijn aanbeland. Het is een plezant vak om te geven. Het heeft lang geduurd, maar uiteindelijk doe ik nu waarin ik het beste ben. Ik koester de regelmaat die ik nu heb. Het brengt me tot rust.
Bent u nu nog steeds muzikaal actief?
Naast het onderwijs is mijn hond momenteel mijn roeping. Mijn dochter is vorige zomer voor een jaar naar Japan getrokken. Voor ze vertrok, hebben we een puppy gekocht. Een hevige bordercollie. Die hond heeft me echt geholpen om het jaar dat mijn dochter is weggeweest te overbruggen. Zonder het dier had ik veel meer tranen gelaten. Binnenkort keert mijn dochter eindelijk naar huis terug. Een braaf en mooi afgericht hondje zal haar opwachten."
