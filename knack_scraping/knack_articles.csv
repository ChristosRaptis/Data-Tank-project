,source_url,article_title,article_text,published_date
0,https://www.knack.be/nieuws/auto/stroomversnelling-bmw-verloopt-in-stilte-toeval-of-bewuste-strategie/,Stroomversnelling BMW verloopt in stilte: toeval of bewuste strategie?,"In een reactie op voornoemde beslissing hebben de meeste Europese automerken besloten om niet meer te investeren in de ontwikkeling van nieuwe verbrandingsmotoren. Zij hebben een concreet tijdsplan opgesteld waarbinnen de transitie van thermische naar elektromotoren moet gebeuren. Opel en de volumemerken van de Volkswagen Group alsook de premiummerken Audi, Jaguar, Mercedes en Volvo gaan daar het verst in.  Van BMW is geweten dat het niet mainstream denkt en veelal pragmatisch handelt. Dat is ook nu het geval. BMW heeft van elektrische aandrijving een prioriteit gemaakt maar het blijft ook investeren in de ontwikkeling van nieuwe verbrandingsmotoren én aandrijving op waterstof. Dat lijkt op het eerste zicht contradictorisch én contraproductief door de extra kosten die hiermee gepaard gaan voor een merk dat vorig jaar net geen 2,4 miljoen auto’s verkocht. Ter vergelijking: Toyota en Volkswagen Group verkopen jaarlijks zo’n 10 miljoen wagens. Ten huize BMW heeft men vanzelfsprekend pro en contra tegen elkaar afgewogen. Volgens topman Oliver Zipse biedt zijn tweesporenstrategie meer voor- dan nadelen. “BMW is een global player. Wij  verkopen auto’s over de hele wereld, ook in regio’s waar de vraag naar elektrische auto’s klein is en de nog vele jaren klein zal blijven. Daar hebben verbrandingsmotoren nog een toekomst en juist daarom blijft het voor ons belangrijk om snel en flexibel te kunnen inspelen op de evolutie van de markt en op de mobiliteitsbehoeften en voorkeuren van onze klanten. En dat onafhankelijk van de plaats waar die wonen.”    De elektrificatie voltrekt zich in grote delen van de wereld inderdaad langzamer dan verwacht. Dé politiek heeft zich te snel en te resoluut voor elektrische aandrijving heeft uitgesproken, is te horen. Er wordt ook geopperd dat de constructeurs te weinig tijd en ruimte hebben gekregen om zelf oplossingen uit te werken en voor te stellen.     Die kritiek is slechts ten dele terecht. De eerste Europese richtlijnen ter zake dateren van midden de jaren negentig maar met name de grote Duitse constructeurs hebben te lang gewacht om te investeren in de ontwikkeling van alternatieve aandrijving in al haar facetten, van e-platforms en specifieke software tot de productie van eigen batterijen en uitbouw van een klantvriendelijke en efficiënte laadinfrastructuur. Zowel Mercedes als Volkswagen hebben, respectievelijk in 2015 en 2016, hun  plannen voor de bouw van eigen batterijfabriek in Duitsland opgeborgen. De waarheid is dat de Duitse merken de voorbije decennia meer oog hadden voor snel geldgewin dan voor toekomstgerichte investeringen. Het was goedkoper de ontwikkeling en productie uit te besteden aan Aziatische toeleveranciers dan zelf de toekomst in handen te nemen. Daardoor zijn zij allicht voor altijd hun toonaangevende positie in de internationale automobielwereld kwijt en kijken zij nu aan tegen een technologische achterstand. Het is intussen ook duidelijk dat zij de snelheid hebben onderschat waarmee de klimaatverandering voortschrijdt, inclusief de gevolgen hiervan voor de toekomst van onze planeet én de reactie hierop van de politieke overheden. Zij hebben zich ook miskeken op de pioniersgeest en slaagkansen van startups zoals Tesla. Mercedes had in 2009 bijna 10 procent van de aandelen van Tesla in portefeuille maar het heeft die na enkele maanden verkocht aan een staatsfonds uit Abu Dhabi. Bleek dat de toenmalige Mercedes-topman Dieter Zetsche een hekel had aan een betweterige midden dertiger genaamd  Elon Musk. Zoals hij ook minachtig had voor Li Shufu, de grote baas van het Chinese Geely. Toen die in 2019 beleefd aan de deur klopte met de mededeling dat hij 5 procent van de Mercedes-aandelen wenste te kopen, vond hij geen gehoor. Drie maanden later klopte hij opnieuw aan, dit keer met de melding dat hij via tussenpersonen bijna 10 procent van de Mercedes-aandelen in handen had én dat de ontslagbrief van Zetsche onderweg was.          BMW komt de eer toe dat het tenminste een poging heeft ondernomen om de lead te nemen. In 2013 lanceerde het met de i3 een elektrische stadswagen en in 2014 met de i8 een full electric sportauto. De Beierse constructeur was zijn directe concurrenten Audi en Mercedes weerom te snel af en leek goed op weg om Tesla de pas af te snijden. Voornoemde e-modellen leverden echter niet het verhoopte succes en de beoogde winst op. BMW zette daarop de ontwikkeling van nieuwe e-modellen on hold. Wie die beslissing heeft genomen en waarom, is tot op vandaag een goed bewaard geheim.   Toen BMW de draad opnieuw opnam, had het kostbare tijd verspeeld. Dat verklaart waarom de iX3, de eerste full electric SUV van BMW, niet op een specifiek e-platform staat en in China van de band rolt –  met de welwillende steun van een Chinese alliantiepartner. Ook de daaropvolgende i4, i7 en straks de i5 staan op een flexibel platform dat ook wordt gebruikt voor de ‘gewone’ modellen met een benzine- of dieselmotor, in combinatie met een kleine elektromotor die wordt gevoed door een kleinere batterij. Het gaat hier om een uitermate succesvolle combinatie. De hybridemodellen van BMW gaan als warme broodjes over de toonbank en hebben de Beierse constructeur enkele gouden jaren bezorgd. In ons land is het Duitse premiummerk zowaar de nummer één overall, met een marktaandeel van 10,74 procent tijdens de eerste zeven maanden van 2023.  Het meeste geld verdient BMW met zijn (grote) benzine- en dieselwagens. Nog altijd. Hoe groter een auto, hoe duurder én hoe meer profijt. Elektrische auto’s leveren vooralsnog minder winst op, door de hoge ontwikkelingskost. Tijdens de eerste zes maanden van het jaar bedroeg het aandeel elektrisch aangedreven auto’s bij BMW 12,6 procent. Geen enkel ander Duits merk scoort beter. Verloopt alles volgens plan, zal dat percentage verhogen tot 15 procent tegen het einde van het jaar. Dit najaar komt immers de i5 op de markt, vanuit commercieel oogpunt een belangrijk model binnen de portfolio van BMW. BMW verkoopt dus meer elektrische wagens dan zijn directe concurrenten en boekte tijdens het eerste halfjaar een operationele winst van 10,6 procent, ruim 2 procent meer dan in het voorjaar van 2022. Dat BMW die goede resultaten niet uitbazuint, roept vragen op. Heeft het ermee te maken dat de operationele winst een momentopname is en geen uitsluitsel geeft over wat de toekomst brengt? Dat laatste klopt maar hoe verklaar je die terughoudendheid of bescheidenheid wetende dat BMW een groot modellenoffensief voorbereidt en in 2025 de zogenaamde ‘Neue Klasse’ lanceert? De i Vision Dee vierde begin van dit jaar zijn wereldpremière op de CES (Consumer Electronics Show) in Las Vegas en zal begin september ook te zien zijn op de IAA in München. De benaming ‘Neue Klasse’ refereert naar de originele Neue Klasse uit de jaren zestig. Die zorgde voor een stijlbreuk en dat is ook nu het geval. De typische BMW-nieren en het head-up display strekken zich uit over de volle breedte van respectievelijk de neus en voorruit van de i Vision Dee. Het dashboard en interieur ogen zeer minimalistisch. Voor alle duidelijkheid: de Neue Klasse omvat meer dan één nieuw model en staat in feite voor een nieuw elektrisch platform waarop de nieuwe e-modellen worden gebouwd. De Neue Klasse luidt een nieuw tijdperk in bij BMW en het doet dat in stilte. Werden in 2021 autojournalisten van over de hele wereld naar de IAA in München uitgenodigd, is daar nu blijkbaar geen budget voor.    In 2025 zal een eerste model in de vorm van een e-sedan van de band rollen in de gloednieuwe fabriek in het Hongaarse Debrecen. Er zit ook een nieuwe cross-over met MINI-badge aan te komen. BMW plant ook Neue Klasse-modellen te gaan bouwen in het Chinese Shenyang alsook in het Mexicaanse San Luis Potosi. Op die manier kunnen BMW-klanten profiteren van de incentives die de Amerikaanse regering in het kader van de zogenaamde Inflation Reduction Act (IRA) toekent aan kopers van een elektrische auto die in de Verenigde Staten of Mexico wordt gebouwd. Last but not least. De Neue Klasse-modellen zullen gebruikmaken van de nieuwste batterijgeneratie. Die garandeert een 30 procent hoger rijbereik, een 50 procent lagere productiekost naast een 60 procent lagere koolstofemissie. De batterijpacts variëren van 75 tot 150 kWh, het vermogen van de elektromotoren situeert zich tussen 268 en 1.341 pk. Men zegge het voort.",2023-08-07
1,https://www.knack.be/factcheck/factcheck-nee-het-wef-en-yuval-noah-harari-willen-complotdenkers-niet-elimineren/,"Factcheck: nee, het WEF en Yuval Noah Harari willen complotdenkers niet ‘elimineren’","

        Deze factcheck is uitgevoerd op basis van de beschikbare informatie op de datum van publicatie. Lees hier meer over hoe we werken.
    
 Het citaat ging ook rond op andere alternatieve nieuwssites zoals Azernews (hier gearchiveerd) en The People’s Voice (hier gearchiveerd) en werd duchtig gedeeld op sociale media. Zo werd een Engelstalige versie op 31 juli 2023 gedeeld in de Facebook-groep Stop De Leugens (hier gearchiveerd). Op het sociale medium X (voorheen Twitter genoemd) kreeg de claim nog meer tractie. Daar deelde een bekend Amerikaanse account op 31 juni deze tweet (hier gearchiveerd) met een foto van een van de artikels. De tweet werd al 38.000 keer geliked en 2,6 miljoen twitteraars zagen hem al op hun tijdlijn passeren.  Anders dan Frontnieuws suggereert, is Yuval Noah Harari geen ’top WEF-functionaris’. In deze factcheck van het Duitse persagentschap dpa werd een soortgelijke claim al weerlegd. Volgens dpa heeft  Harari geen officiële functie hebben binnen het WEF. Harari is als historicus, auteur en opiniemaker al vaak te gast geweest op evenementen van het WEF, maar in eigen naam, en niet als ‘WEF-functionaris’. In het hele artikel komt de auteur nooit terug op de titel. De tekst draait vooral om uitspraken uit een gesprek tussen Harari en podcasthost Lex Fridman dat op 17 juni op YouTube werd gepubliceerd. Bij het bekijken van de video horen we Harari nergens spreken over ‘elimineren’. Ook in het transcript van dat interview komt de quote niet voor. Geen enkele van de links waarnaar het artikel verwijst, bevat een verklaring voor de quote.  In het interview met Lex Fridman doet Harari op [1:55:19] wel een andere uitspraak: ‘Complotdenkers claimen vaak dat een deel van de wereld aan de oorsprong van al het kwaad ligt, wat hen ertoe leidt om na te denken over het uitroeien van dat deel van de samenleving. Dat kan leiden tot historische vergissingen zoals het nazisme.’ Harari wil dus zelf geen complotdenkers ‘elimineren’, maar vreest dat sommige complotdenkers uit zijn op het ‘uitroeien’ van wie zij als ‘oorsprong van het kwaad’ zien.  Het is niet de eerste keer dat WEF-criticasters een uitspraak van Harari fout interpreteren. Zo was er enkele maanden geleden veel te doen rond een opiniestuk dat Harari in 2018 schreef voor het Britse dagblad The Guardian. Dat stuk had als titel: ‘De mythe van vrijheid’, en daaruit leidden sommigen af dat Harari de vrije wil zou willen ‘afschaffen’. Uit deze factcheck blijkt dat dit een foute interpretatie was. Door het internationale karakter van de claim, werd die ook door andere factcheckers geëvalueerd. USA Today en Lead Stories kwamen allebei ook tot de conclusie dat de claims ongegrond zijn. Volgens die laatstgenoemde zou The People’s Voice bovendien in het verleden al meerdere foutieve verhalen hebben gelanceerd.  ConclusieDiverse alternatieve media berichten dat een WEF-functionaris zou hebben gezegd dat complotdenkers geëlimineerd moeten worden. De media bedoelen met die WEF-functionaris de Israëlische historicus Yuval Noah Harari. Harari is echter geen ‘WEF-functionaris’, en er is geen bewijs dat hij de uitspraak zou hebben gedaan. BronnenIn het artikel vindt u links naar alle gebruikte bronnen. Alle bronnen werden laatst geraadpleegd op 4 augustus 2023. 
Knack maakt onderdeel uit van Roularta Media Group.
                ",2023-08-07
2,https://www.knack.be/nieuws/belgie/politiek/bart-de-wever-is-kosmopolitischer-dan-tom-lanoye-denkt/,‘Bart De Wever is kosmopolitischer dan Tom Lanoye denkt’,"Aan het woord is niet de Londense burgemeester Sadiq Khan, zijn Parijse collega Anne Hidalgo, en zelfs niet professioneel Mechelaar Bart Somers. De tekst staat in Het verhaal van Antwerpen, waarin burgemeester en N-VA-voorzitter Bart De Wever u voor een kleine 40 euro door de geschiedenis van zijn stad meevoert. Het blijft onderbelicht: de N-VA is een partij voor de hardwerkende maar spaarzame Vlaming uit Fermettegem, die de stad hoogstens omarmt tijdens de koopjesperiode, en tegelijk bestiert dezelfde partij al sinds 2013 de grootste stad van Vlaanderen. Daarom is het onterecht dat Tom Lanoye De Wever in zijn pamflet Woke is het nieuwe Marrakechpact een ‘provinciaal politicus’ noemt, enkel en alleen omdat hij ‘maar’ voor ‘t Schoon Verdiep kiest. Provinciaal? De Antwerpse burgervader vecht een drugsoorlog met internationaal allure uit, die vertakkingen heeft van Latijns-Amerika tot Dubai. Vergelijk dat met Gent, de tweede Vlaamse stad, waar sprake is van de Neuzekesoorlog, een hetze tussen straatverkopers van cuberdons. (Lees verder onder de preview) Bart De Wever is een grotere kosmopoliet dan Tom Lanoye denkt. Dat blijkt ook uit zijn mobiliteitsbeleid, met eerst de lage-emissiezone en sinds kort het parkeerverbod voor niet-Antwerpenaren. Het gaat met horten en stoten, maar voor we het weten meet Antwerpen zich met échte leefbare steden die niet langer buigen voor Koning Auto. Wanneer De Wever door Barcelona wandelt, onderdrukt hij vast zijn innerlijke Koen Kennis. Hij vergaapt zich er niet alleen aan de Catalaanse onafhankelijkheidsvlaggen aan de balkons, maar ook aan de zaligheid van een stad waar de wagen niet de maat der dingen is. En zou drarrie Lanoye meer Arabische leenwoorden kennen dan De Wever, die al openlijk sprak over de taalmetamorfose bij zijn schoolgaande kinderen? Of neem zelfs zijn antiwokediscours: Donald Trump en Ron DeSantis ondervonden in de VS al dat het niet per se haaks hoeft te staan op de waarden van – veelal vrome – nieuwkomers. Wanneer De Wever tijdens de ramadan onopgemerkt iftars bezoekt, weet hij wat gezegd. Want dat klopt dan weer wel: de N-VA’er verbergt grotendeels zijn kosmopolitische kant, vermoedelijk vanwege zijn kiespubliek, dat afkerig staat tegenover de grote stad. Een mens moet zich in íéts onderscheiden van Bart Somers.",2023-08-07
3,https://www.knack.be/nieuws/wereld/indias-stijgende-bevolking-is-niet-enkel-een-economische-kans/,‘India’s stijgende bevolking is niet enkel een economische kans’," De bevolkingsgroei in India wordt geprezen als een economische opportuniteit. Het zou een kans bieden voor India om, als dichtstbevolkte natie ter wereld, voordeel te putten uit het grootste aantal mensen op beroepsactieve leeftijd. Zo weerklinken er oproepen voor India om wereldleider te worden op vlak van staalproductie. Verwacht wordt dat de vraag naar staal toeneemt naarmate de bevolking van India groeit. Meer staalproductiecapaciteit zou de Indiase economie een boost kunnen geven. Maar bevolkingsgroei is meer dan alleen grotere markten en arbeidskrachten. Dezelfde bevolkingsgroei die de vraag aanzwengelt, legt ook een enorme druk op bestaande infrastructuur voor milieu, onderwijs en gezondheidszorg. De toegang tot schoon water zal bijvoorbeeld steeds moeilijker worden, waardoor de drinkwaterveiligheid en sanitaire voorzieningen voor gemeenschappen in gevaar komen. De stijgende bevolking kan ook leiden tot tekorten aan leraren en scholen en een tekort aan medisch personeel en gezondheidsfaciliteiten. Naarmate de Indiase bevolking groeit, moeten we dus de economische ontwikkeling in evenwicht brengen met het welzijn van de bevolking. Sabina Dewan van de denktank Center for Policy Research stelt dat bevolkingsgroei een “enorme productieve kracht voor de economie” kan zijn, maar benadrukt dat economische groei “staat of valt met het aanbod aan kwalitatief goede, productieve en goed betaalde banen”.  (Lees verder onder de preview.) In de woorden van Jennifer Sciubba van het Wilson Center: “We hebben 1,4 miljard mensen in India en het is aan India om te beslissen of dat een kracht of een last wordt.” Hoe de bevolkingsgroei uiteindelijk uitdraait voor de mensen zelf hangt af van hoe de overheid, het maatschappelijk middenveld en de samenleving als geheel de uitdagingen aanpakken en de voordelen benutten. Een belangrijk aspect hierbij is het handhaven van de seksuele en reproductieve rechten. Naarmate de Indiase bevolking groeit, zal het aantal mensen in de vruchtbare leeftijd blijven toenemen en zullen deze rechten steeds belangrijker worden. Studies tonen aan dat toegang tot uitgebreide diensten op dit vlak essentieel is voor de gezondheid en het welzijn. Het helpt vrouwen en meisjes ook om hun doelen op vlak van opleiding en economie te bereiken. Het stelt hen in staat om zwangerschappen uit te stellen en te spreiden, wat de bevolkingsgroei afremt en de druk op natuurlijke hulpbronnen en infrastructuur verlicht. Op dit moment hebben vrouwen en meisjes in India onvoldoende toegang tot zulke diensten. Twee miljoen Indiase jonge vrouwen missen moderne anticonceptie. Maar liefst 78 procent van de abortussen onder adolescenten is onveilig, met een verhoogd risico op complicaties tot gevolg.  En naarmate de bevolking van India groeit, wordt het bereiken van gendergelijkheid belangrijker. Zonder voldoende investeringen in de gezondheid en rechten van vrouwen en meisjes zal de bevolkingsgroei de bestaande verschillen tussen mannen en vrouwen waarschijnlijk verergeren. Maar wanneer vrouwen toegang krijgen tot meer onderwijs, economische kansen en middelen voor gezinsplanning, leidt dit tot een grotere economische participatie en welvaart. Uit onderzoek blijkt dat dergelijke programma’s mensen uit de armoede kunnen tillen, hun levensstandaard kunnen verbeteren en kunnen bijdragen aan een meer inclusieve economie. Om de vruchten van de bevolkingsgroei te plukken, moet de Indiase regering niet alleen investeren in productie, transport, energie en digitale infrastructuur, maar ook in haar mensen. Ze moet focussen op onderwijs voor vrouwen en meisjes, met de nadruk op beroepsopleidingen en technisch onderwijs om de beroepsbevolking klaar te stomen voor de snel veranderende arbeidsmarkt. India’s snelle bevolkingsgroei laat zich niet uitdrukken in zegen of vloek, in utopische kans of dystopisch lot. Het is een mix van uitdagingen en mogelijkheden. Het resultaat voor de mensen hangt af van de acties die we ondernemen en de investeringen die we doen. Typische investeringen zoals het opvoeren van de staalproductie kan het bbp van India verhogen, maar zal op zichzelf mensen niet gelukkiger of gezonder maken. Noch zal het leiden tot een hogere productiviteit en welvaart op de lange termijn. Daarvoor hebben we een allesomvattende aanpak nodig, inclusief beleid en investeringen die prioriteit geven aan seksuele en reproductieve rechten, gendergelijkheid, onderwijs en gezondheid. Dat is de weg naar heilzame economische groei, duurzame ontwikkeling en een welvarende toekomst. Taira Bhargava is verbonden aan het Population Institute in Washington DC. Ze komt uit New Delhi, India, en studeert menselijke biologie en milieuwetenschappen aan Duke University.  Lees ook:  – Wereld Yogadag: ‘Dit is een politieke strategie van Indiaas premier Modi’ –  ‘India blijft teleurstellen en dat is slecht nieuws voor de rest van de wereld’ – Indiase zorgkundigen in België: ‘Gelukkig krijgen we een cursus Brugs’ –  #StoryKillers: 100 journalisten zetten werk van vermoorde Indiase reporter rond desinformatie voort",2023-08-07
4,https://www.knack.be/nieuws/milieu/klimaat/klimaatoptimisten/bier-kunstmest-brandstof-urine-wordt-steeds-meer-gerecycleerd/,"Bier, kunstmest, brandstof… urine wordt steeds meer gerecycleerd","Vorige zomer goot hij 25 liter/hectare van dit product op zijn mais- en aardappelteelt. ‘Tijdens dit soort experimenten probeer ik altijd een instelling te zoeken die mij begeleidt om de methode te valideren’, zegt hij, verwijzend naar Greenotec, een vereniging van Belgische landbouwers die onderzoek doet naar bodemvruchtbaarheid. Wat bleek? De stof uit de urine had een opbrengst die vergelijkbaar is met die van conventionele meststoffen. Nog beter, het product zou de aanwezigheid van mycorrhiza verhogen met 108 procent. Mycorrhiza zijn schimmels die de ruimte rond de wortels bezetten waardoor de plant zichzelf beter kan voeden. ‘De conventionele landbouw is een van de redenen waarom deze schimmels meer en meer verdwijnen’, vervolgt Allard. ‘De techniek op basis van urine is daarom de ideale manier om tot een gelijkaardige productie te komen, maar met minder onkruidverdelgers.’ (Lees verder onder de preview) De urinemest die de boer uit Edingen gebruikt, wordt geproduceerd door Toopi Organics. Sinds 2019 verzamelt dit bedrijf uit Bordeaux duizenden liters menselijke urine om het vervolgens te stabiliseren, reinigen en op te slaan in tanks die zijn voorbehandeld om geuren te vernietigen.  ‘We zijn afgelopen maart begonnen met de verkoop in Wallonië’, zegt François Gérard, hoofd van de Belgische tak van Toopi Organics. Op 400 hectare maïs, suikerbieten, witlof en aardappelen is al 10.000 liter gespoten. ‘Deze zomer was Toopi Organics aanwezig op de Landbouwbeurs van Libramont om bezoekers te informeren over hoe ze hun overtollige biologische vloeistof kunnen opvangen’, voegt Gérard toe. De verzamelde hoeveelheden urine worden nu nog naar Frankrijk gestuurd om te worden omgezet. Vanaf 2025 wil het bedrijf een grote verwerkingseenheid in Wallonië creëren. Ook het bedrijfje Eau de Vie heeft zich op de urinemarkt gestort. Het brengt droogtoiletparken op de markt die niet zijn uitgerust met houtkrullen, maar met hellende matten die de urine rechtstreeks van de ontlasting scheiden. ‘De riolering zorgt ervoor dat waanzinnige niveaus van stikstof en fosfor die in de urine worden vastgehouden rechtstreeks in de rivieren terechtkomen’, legt Jérémie Furnière, manager van Eau de Vie, uit. ‘Dit leidt tot een woekering van groene algen die de lokale fauna en flora verstikken en bijdragen aan de vervuiling van de natuurlijke omgeving.’ Voor 1000 liter urine die met het systeem wordt opgevangen, schat Furnière dat het 70 liter ultrageconcentreerde meststof kan maken om daarna opnieuw te worden geïnjecteerd in de landbouw. Hij droomt ervan om gemeenten en andere openbare instellingen uit te rusten met zijn droge composttoiletten.  Ook in andere sectoren dan de landbouw worden verschillende initiatieven ontwikkeld om urine te hergebruiken. Zo wordt urokinase uit menselijke urine gebruikt voor de behandeling van een hartinfarct, beroerte of longembolie om het stolsel op te lossen. In de technologiesector testen autofabrikanten zoals BMW en Hyundai brandstofproductieprocessen met behulp van ureum uit urine, terwijl andere internationale onderzoekers elektriciteit proberen op te wekken uit urine. In België bestudeert de gemeente Flobecq deze techniek met behulp van varkensurine. En in de voeding? In 2016 oogstten wetenschappers van de Universiteit Gent de vloeistoffen van festivalgangers op de Gentse Feesten met het doel om bier te brouwen. De urine werd opgeslagen in een tank, verwarmd met zonne-energie en vervolgens door een membraan geleid om het water te scheiden van kalium, stikstof en fosfor. De eerste werd gebruikt voor bier, de andere drie werden omgezet in kunstmest om naar ontwikkelingslanden te sturen.  ‘Hergebruik van urine schrikt nog steeds veel mensen af’, erkent François Gérard van Toopi Organics. ‘Maar als we de eigenschappen en de impact ervan bekijken, maakt het wel degelijk een verschil met betrekking tot problemen met drinkwater, geïmporteerde kunstmest, vervuiling, enz.’",2023-08-07
5,https://www.knack.be/nieuws/wereld/wat-houdt-trump-van-een-herverkiezing-vijf-mogelijke-obstakels/,Wat houdt Trump van een herverkiezing? Vijf mogelijke obstakels,"Maar hindert hem dat? Sommigen dachten dat de zaak van seksueel geweld tegen E. Jean Carroll Trump vrouwelijke aanhang zou kosten. Maar de hoger opgeleide vrouwen kiezen al sinds 2020 niet langer voor hem, en bij anderen maakte het volgens de peilingen weinig verschil. Bij elk nieuw proces stroomt het steungeld van aanhangers bij miljoenen binnen. ‘Het maakt zijn aanhang zo mogelijk nog meer aanhankelijk’, schat Gibbs Knotts. Knotts is het hoofd van de sectie Politieke Wetenschappen van het College of Charleston, South Carolina. Sarah Longwell, die als broodwinning focusgroepen van Trumpkiezers analyseert, heeft een lichtjes andere kijk. Ja, het maakt de basis enthousiast, en de processen hinderen hem zeker niet in de voorverkiezingen. Ze verwijst in de anti-Trump-podcast The Next Level naar een man die haar over het rumoer rond zijn favoriete kandidaat zei: ‘Ik zet de tv uit, doe mijn ogen dicht en zal genieten van Trumps economie’. Maar als het proces rond Trumps poging om de verkiezingsuitslag te veranderen dagelijks in het nieuws komt, mét beelden van de bestorming van het Capitool, dan maakt dat toch even een verschil, denkt Longwell. In de veronderstelling dat het proces vóór de verkiezingen kan doorgaan, wat ze betwijfelt. Trumps advocaten doen er alles aan om op alle juridische fronten uitstel te krijgen. Wat we zeker weten, is dat een veroordeling met gevangenisstraf volgens de Amerikaanse wet geen obstakel is om president te worden. En als hij de verkiezing wint, kan Trump zichzelf gratie verlenen. (lees verder hieronder) Trump is met zijn 77 enkele jaren jonger dan Biden (80). Hij oogt vitaler, maar ook hij staat bloot aan de tand des tijds. Hij is héél voorzichtig op de vliegtuigtrap, hij kampt al jaren met aanzienlijk overgewicht, zijn hand beeft soms. Met de vele processen, plus de campagne, zal hij het drukker hebben dan ooit. Kan hij dat aan? Als we zijn imago volgen wel. Vriend en vijand beschouwen hem als onverslijtbaar. Richard Pacelle jr., hoofd van de Politieke Sectie aan de Universiteit van Tennessee in Knoxville, omschrijft Trump, ‘al naargelang het kamp waartoe je behoort’, als Dracula of Lazarus. ‘Hij is Dracula voor de Democraten, want ze krijgen hem maar niet dood. En hij is Lazarus voor de Republikeinen, want wat hem ook overkomt, hoeveel schandalen hij veroorzaakt, hij verrijst toch telkens uit het politieke graf.’ Maar heeft hij naast negen politieke levens ook volop fysieke energie? Democratische tegenstander Biden lijkt vooralsnog veel fragieler. Vorige week werd bekend dat de kas van Trumps belangrijkste Politieke ActieComité (PAC) bijna leeg is. Dat PAC spendeerde tientallen miljoenen dollar aan de proceskosten van Trump zelf en van zijn medebeklaagden en getuigen.  Trump gaf in zijn twee presidentscampagnes beduidend minder uit dan zijn Democratische tegenstanders. Zijn aanhang bezorgt hem veel geld, en schiet extra in de geldbuidel wanneer de kandidaat daarom vraagt. Maar de gerechtskosten zullen alleen maar stijgen.  Men zou denken: een zelfverklaarde multimiljardair kan zelf de kosten dragen, en Trump heeft al laten weten dat hij dat ‘als het moet’ zal doen. Hij is zuinig, althans met zijn eigen centen. Vandaar dat hij tot dusver zijn eigen gerechtskosten met bijdragen van sympathisanten financiert. Misschien een grotere kopzorg voor Trump is de monsterboete die wordt geëist in het proces waarin hij beticht is van frauduleuze overwaardering van zijn eigendommen. De procureur heeft 250 miljoen dollar boete geëist. Houdt geldgebrek Trump tegen? Neen. Hij krijgt uitstel van betaling, gaat leningen aan, maakt zijn aanhang blut. (lees verder hieronder) Vorige week publiceerde The New York Times een peiling waaruit bleek dat Trump 54 procent van de Republikeinse aanhang achter zich heeft, net niet het dubbele van wat de talloze andere Republikeinse presidentskandidaten samen aan aanhang sprokkelen. Zijn voorsprong is al een tijdje huizenhoog, en neigt ernaar te groeien. Professoren Pacelle jr. en Knotts, die allebei opereren uit staten die resoluut aan Trumps kant staan, doen hun best om een scenario te schetsen waarin de tegenkandidaten aan ‘momentum’ winnen en het alsnog spannend maken. De beste mogelijkheid is Iowa, waar op 15 januari 2024 de eerste stemming in de voorverkiezingen plaatsvindt. Trump behaalt daar volgens de geciteerde peiling 44 procent van de stemmen, merkbaar minder dan nationaal.  Iowa is een heel christelijke staat, die in 2016 voor Ted Cruz opteerde en niet voor Trump. ‘Als het nog maar nipt wordt’, zegt Pacelle, ‘of als de onverwachte vierde in de uitslag opeens indruk maakt, als Trump het ook in de volgende primary’s slechter doet dan verwacht, dan kunnen Republikeinse kiezers misschien beginnen te twijfelen’.   Knotts hoopt op South Carolina, ook een staat die vroeg voorverkiezingen houdt, maar de lokale partijleiders zijn er resoluut pro-Trump, en er zijn twee presidentskandidaten uit de staat – Nikki Haley en Tim Scott – die op hetzelfde segment van de kiezers mikken. Als een van de twee zou opkrassen, kan de andere volgens peilingen 25 procent van de stemmen behalen. Dat is nog altijd veel minder dan Trump, maar toch al eerbaar in de buurt. Hun slotsom. Tenzij er echt iets rampzaligs gebeurt, wint Trump de Republikeinse nominatie. In de peiling van de New York Times staan Trump en Biden ex-aequo, op 43 procent van de stemmen. Biden is impopulair, vorig jaar vond een grote meerderheid van Democraten dat hij zich niet opnieuw verkiesbaar moet stellen. Dat percentage is intussen verminderd, maar de aanhang blijft lauw over een nieuwe kandidatuur. Biden ziet er zo oud uit dan zijn adviseurs een plan hebben opgesteld om dat te verdoezelen. Met behulp van steekkaarten wil men hem volgens krantenverslagen beletten om de draad kwijt te geraken of in nonsens te verzeilen. Men heeft een kortere trap, met lagere treden, voorzien aan het presidentieel vliegtuig. Biden stapt nu vaak in via de buik van het toestel, in plaats van op het normale, hogere niveau. De zittende president kan een palmares van verwezenlijkingen voorleggen, maar zelfs de aanhang is niet overtuigd: inflatie, geklungel in Afghanistan, een dure oorlog in Oekraïne en een kandidaat die weleens de geest zou kunnen geven tijdens een tweede ambtstermijn – dat is verre van enthousiasmerend. Het punt voor de Democraten wordt, zegt Pacelle, om hun aanhang naar de stembus te krijgen. Hij denkt dat de abortuskwestie Democraten nog zal motiveren, ook al omdat Republikeinen maar niet ophouden te praten over manieren om zwangerschapsonderbreking verder te bemoeilijken.  Bij Trump zie je veel afvalligen die naar hem terugkeren. ‘Toch liever hem dan Biden’. Of: ‘Hij doet dan wel rare dingen, maar uiteindelijk staat hij aan mijn kant’. Dat zijn commentaren die Pacelle vaak hoort. De hoger opgeleiden en de vrouwen uit de rijkere  buitenwijken en voorsteden heeft Trump nog niet teruggewonnen. Daar staat tegenover, constateert Pacelle, dat Trump en de Republikeinen lichte winst boeken bij zwarten, en grotere winst bij latino’s: ‘Zie Florida’.   Het zal gaan tussen twee beschadigde kandidaten, zegt hij. ‘Als je mij dwingt om te wedden: Trump wint de nominatie en verliest daarna van Biden’. Knotts komt tot dezelfde prognose. Trump deed het in 2020 slecht in de swing states, de twiststaten. Niets wijst erop dat hij daar nu meer succes zal hebben, tenzij, zegt Knotts, hij enkele van zijn processen wint. ‘Dat kan een deel van zijn afvallige kiezers, die nu denken “geen rook zonder vuur”, overtuigen om toch weer op Trump te stemmen.’ Verder lezen? Kies je Knack abonnement
 Kies je Knack abonnement",2023-08-07
6,https://www.knack.be/nieuws/wereld/europa/europa-in-2023-veel-jobs-weinig-loon/,"‘Europa in 2023: veel jobs, weinig loon’","Het aantal werkende mensen in Europa staat op een recordhoogte, net zoals de werkgelegenheidsgraad. Het werkloosheidscijfer is met 6,2% het laagste ooit, en ook de jeugdwerkloosheid, hoewel nog steeds hoog, is gedaald. Toch kan de champagne beter nog even in de koelkast. Want er is ook ander nieuws. De inflatie hakt namelijk ferm in op de koopkracht van de gezinnen. Doordat lonen geen gelijke tred houden met de stijgende kosten van levensonderhoud, is het inkomen per persoon gedaald. Bij huishoudens met lagere inkomens leeft momenteel meer dan een kwart (26%) in financiële stress, wat een stijging is van ongeveer drie procentpunten ten opzichte van vorig jaar. Door de hoge energieprijzen hadden bijna één op de tien Europeanen moeite om hun huis warm te houden deze winter. De voornaamste oorzaak van deze ontwikkeling is uiteraard de plotselinge stijging van de inflatie in de afgelopen jaren, en het feit dat de lonen aanzienlijk achterblijven bij deze inflatie. Een ander rapport, van het Duitse WSI, maakt dat hard met cijfers. Gecorrigeerd voor inflatie zijn de lonen in de EU in 2022 met ongeveer 4% gedaald. Zelfs in België, met zijn automatische loonindexering, zijn de lonen qua koopkracht met 2,8% gedaald. Veel jobs dus, maar voor weinig loon. Vreemd, want ook de vraag naar werk is enorm. Momenteel zijn er voor elke werkzoekende een recordaantal vacatures beschikbaar. Een markt met veel vraag en weinig aanbod zou normaal gesproken moeten leiden tot hogere lonen. Maar dit blijkt duidelijk niet het geval te zijn. Een van de redenen daarvoor vinden we dan weer in een ander rapport, dit keer van de OESO. Daarin concluderen onderzoekers dat de arbeidsmarkt in veel landen niet goed functioneert vanwege de te grote macht van bedrijven. Vaak hebben werknemers met bepaalde competenties weinig keuze om te kiezen voor welke onderneming ze werken. Dat zou het geval zijn voor ongeveer één op vier werknemers in Europa, en dan vooral de essentiële werknemers, de helden van de COVID-pandemie. In de zorg bijvoorbeeld zou één op twee werknemers weinig tot geen keuze hebben van werkgever. Net zoals de consument de dupe is als er maar één bedrijf een bepaald product aanbiedt, worden werknemers benadeeld wanneer ze niet echt kunnen kiezen tussen meerdere werkgevers. In zo’n situatie kunnen werkgevers de lonen laag houden, omdat werknemers geen alternatieven hebben. De werknemer kan toch geen kant op. De lonen moeten dus omhoog, maar de huidige Europese arbeidsmarkt biedt geen oplossing. Hoe moet het dan wel? Via sociaal overleg en collectieve onderhandelingen. Zowel de EU als de OESO zijn het erover eens: lonen moeten niet (enkel) via marktwerking worden gezet, maar ook (en vooral) via regulering. En de beste regulering is een onderhandeling door de twee partijen met skin in the game. Voor elke sector, een collectieve arbeidsovereenkomst gesloten door werkgevers en vakbonden. Enkel op die manier kan de huidige (relatief) positieve arbeidsmarkt verzilverd worden in maatschappelijke vooruitgang en niet in collectieve verarming zoals nu eerder het geval lijkt te zijn. Op dat vlak doet België het voor alle duidelijkheid eerder goed, maar in de rest van Europa staat het sociaal overleg onder sterke druk. Bouwend op de nieuwe richtlijn rond adequate minimumlonen is het aan België om zijn systeem te waarborgen en exporteren.",2023-08-07
7,https://www.knack.be/sport/bokster-oshin-derieuw-blikt-terug-de-olympische-vlam-brandde-al-lang-in-mij/,Bokster Oshin Derieuw blikt terug: ‘De olympische vlam brandde al lang in mij’,"Jef Van Baelen vraagt toppers naar hun mooiste sportherinnering. De eerste ronde was voor mij, de tweede ronde nipt voor haar. In de laatste ronde voelde ik me de betere, maar je weet nooit hoe de jury oordeelt. Terwijl ik naar mijn hoek stapte, deed ik iets wat compleet buiten mijn karakter ligt. Mijn oma en mijn oom zijn overleden. Ik smeekte hen: ‘Als jullie hier ergens rondzweven, help mij dan alsjeblieft mijn droom waar te maken.’ Bizar wat er op zo’n moment naar boven komt. Met loden benen stapte ik naar het midden van de ring voor het eindoordeel. Het moment dat de scheidsrechter mijn hand in de lucht stak… het is niet te beschrijven wat dat doet met een mens. Elke andere emotie verbleekt erbij. De olympische vlam brandde al lang in mij, maar in het Belgische vrouwenboksen ging het er te amateuristisch aan toe. Ik trok naar Frankrijk, waar ik sparringpartner werd voor de Franse olympische boksers. Een frustrerende rol, want ik wist: wat zij kunnen, kan ik ook. Gelukkig heb ik dit jaar, op mijn 36e, opnieuw de sprong gewaagd. Drie maanden later plaatste ik me voor de Spelen. Ik sta er zelf van te kijken hoe vlot het ging. Presteren gaat meestal gepaard met stress en druk. Bij mij liep het vanzelf: ik amuseerde me, ik won, ik kreeg vertrouwen en won nog meer. Het voelde als vakantie, met boksmatchen tussendoor. De allermooiste herinnering moet hopelijk nog komen. Ik zie mezelf een medaille winnen in Parijs. Fysiek zit het goed, tactisch kan ik alle tegenstanders aan. Mijn wapens zijn mijn wilskracht en mijn enthousiasme. Ik heb zo veel zin in dit avontuur. Laat de anderen zich maar zorgen maken: met mijn bevlogenheid klop ik ze allemaal. Verder lezen? Kies je Knack abonnement
 Kies je Knack abonnement",2023-08-07
8,https://www.knack.be/sport/wielrennen/hoe-wereldkampioen-mathieu-van-der-poel-leerde-geduldig-wachten-en-zo-een-nog-grotere-winnaar-werd/,Hoe wereldkampioen Mathieu van der Poel de kunst van het geduld omarmde en zo een nog grotere winnaar werd,"Dat plan voert zoonlief op de Via Salviati perfect uit. Drie seconden voor het aanstormende peloton bolt hij solo over de eindstreep in Firenze. Met de Nederlandse vlag boven het hoofd schreeuwt hij zijn vreugde uit. ‘De ontlading is altijd groot bij een wegrace, maar nu was ik écht euforisch. Het gevoel in die laatste rechte lijn zal mij altijd bijblijven’, vertelt Van der Poel, de eerste junior die wereldtitels in het veld én op de weg verovert. Jeugdbondscoach Piet Kuijs blinkt achteraf zijn goudklomp nog wat op. ‘Mathieu, de nieuwe Peter Sagan? Hij klimt alleszins beter. En hij kan ook tijdrijden én sprinten… Een súpertalent, al is de weg naar de top lang. Eerst nog wat rijpen in het veld.’ Dat is Van der Poel ook van plan, vertelt hij wat later in HUMO. ‘Zo veel van huis weg zijn, als wegrenner, ik zou er moeite mee hebben. Natuurlijk wil ik graag eens de Tour rijden. En de klassiekers moeten mij zeker liggen. Toch rijd ik nu honderd keer liever in veld. Zelfs in een wegkoers van 120 kilometer verveel ik me. Het wringt ook met mijn koersmentaliteit: ik val graag aan van bij de start.’ Het vervolg is bekend: in 2015 wordt de 20-jarige Van der Poel de jongste veldritwereldkampioen ooit bij de profs. Daarna zet hij langzaam zijn eerste stappen op de weg, waar hij zijn onblusbare temperament blijft volgen. Met de aanval, vaak ver voor de finish, als hoogste goed. Alleen winnen is niet goed genoeg, het moet met panache zijn. Zoals bij zijn eerste grote overwinning op de weg, in de Amstel Gold Race van 2019. De ontlading na zijn miraculeuze comeback in de finale is zowaar nog groter dan in Firenze. Van der Poels carrière gaat daarna in stijgende lijn: een eerste zege in een monument in de Ronde van Vlaanderen van 2020, een enorme versnelling op de Via Santa Catarina in de Strade Bianche van 2021, een eerste, emotionele ritzege en een gele trui in de Tour van 2021, en een tweede overwinning in de Ronde van Vlaanderen in 2022. Die stijgende lijn krijgt echter ook stevige knikjes naar beneden: zijn kwetsbare rug blijft opspelen, in de mountainbikerace van de Spelen Tokio vergeet hij een plankje en verknalt hij zijn olympische droom, in de Tour van 2022 moet hij, na een zware Giro, uitgeput opgeven, en in het daaropvolgende WK in Australië houdt een incident met twee tienermeisjes in een hotel hem van zijn regenboogdoel. Van der Poel beseft zo steeds meer dat hij ouder wordt en dat de kansen om geschiedenis te schrijven stilaan verminderen. De Nederlander beseft dat de speeltijd op en naast de fiets voorbij is. Dat meer preventieve oefeningen voor zijn kwetsbare rug en meer doelgerichter pieken de manier moeten worden om zijn immense talent ten volle te laten renderen. De koers- en zegehonger vervangt hij deels door het plezier van het trainen en het proces van het voorbereiden. Op datgene waar hij voortaan alleen nog écht op focust: in het veldrijden op het wereldkampioenschap, op de weg op zeges in monumenten en de regenboogtrui, de grootste parel die nog ontbreekt in zijn kroon. Het blijkt de winnende formule: goud op het WK veldrijden in ‘zijn’ Hoogerheide, zeges in Milaan-Sanremo en Parijs-Roubaix. Twijfels bij de buitenwereld na een niet zo dominante veldritwinter, na een ogenschijnlijk minder vormpeil in de Strade Bianche en in een Tirreno-Adriatico zonder ritzege glijden van hem af. Vol vertrouwen in zijn trainingsaanpak werkt Van der Poel toe naar zijn grote doelen. Zo mikt hij telkens in de roos. Fysiek bevrijd omdat de rugpijn uitblijft, en omdat hij als een koelbloedige killer de kunst van het wachten op het juiste moment tot in de perfectie heeft leren beheersen. Zoals de Nederlander in 2013 deed op het WK voor junioren in Firenze. Zoals op het WK veldrijden in Hoogerheide, toen hij níét over de balkjes sprong en alles op de sprint tegen een verraste Van Aert zette. Zoals in Milaan-Sanremo en Parijs-Roubaix, met een perfect getimede aanval op de Poggio en op Carrefour de l’Arbre. WHAT. A. BATTLE. 👏Mathieu van der Poel 🇳🇱 does it!He is your 2023 UCI Cyclo-cross Men Elite World Champion! 🌈#Hoogerheide2023 pic.twitter.com/oN1Wh2UUmr Na dat succesvolle voorjaar begint Van der Poel aan een nieuw plan, al moet hij wel vier maanden wachten. Tot het WK in Glasgow, dat hem op het lijf is geschreven. Intussen zou hij wel starten in de Tour de France, maar in de weken voor en tijdens die ronde blijkt in vele interviews dat Van der Poel van slechts één wedstrijd echt wakker ligt.  Dat MvdP in de Tour zelf niet kan winnen, omdat hij vooral ploegmaat Jasper Philipsen naar vier sprintzeges loodst en omdat hij een goeie week lang met een verkoudheid sukkelt? Geen erg. Hij valt niet om de haverklap aan, zoals in de Giro van 2022, maakt van de Tour een half trainingskamp en uit het succes van Philipsen haalt hij ook voldoening. Bovendien moet zijn moment nog komen, in Glasgow. Na de Tour veilt Van der Poel de laatste scherpe kantjes af tijdens een ministage in Spanje, waar hij sinds afgelopen winter een huis heeft aan de Costa Blanca. Hij werkt er op de continue versnellingen van twintig tot dertig seconden die van het WK een uitputtingsslag zullen maken. Met een enorme focus die Matje ook blijft koppelen aan zijn kenmerkende relaxte houding. Dat blijkt ook tijdens het WK: wanneer de koers door een protestactie driekwartier wordt geneutraliseerd, gaat hij een ‘grote boodschap’ doen in een boerderij in de buurt. Dat hij daarna even op achterstand geraakt wanneer de koers wordt hervat? Geen probleem, zijn ploegmaats rijden het gat wel toe. In de finale drijft het roofdier in MvdP opnieuw boven. Terwijl hij vroeger op dat heuvelachtige parcours talloze keren had aangevallen, blijft hij op twee korte versnellingen na, op 92 en 73 km voor de finish, opvallend rustig. Erop lettend dat hij in een bijzonder intense koers niet vergeet te eten en te drinken. Zoals op het WK in 2019 in Harrogate, waar hij door een hongerklop geveld werd. Deze keer loert hij geduldig op zijn kans om toe te slaan in de voorlaatste ronde: op Great George Street, 22 km voor de aankomst. Voelend dat hij daar, op die 325 meter lange strook met een piek tot 11 procent, zijn prooien kan verscheuren. Zo gedacht, zo gedaan. De aanval geeft Van der Poel vleugels, tot hij in een bocht onderuit glijdt. Hij blijft echter kalm, zelfs een kapotte sluiting van zijn schoen en een bebloede elleboog deert hem niet. Met vuur in de ogen breidt hij zijn voorsprong zelfs verder uit op Wout van Aert, Tadej Pogacar en Mads Pedersen (nota bene de Deen die op het WK voor junioren in Firenze 2013 als tweede eindigde na de Nederlander en in 2019 in Harrogate profiteerde van diens hongerklop door naar de regenboogtrui te sprinten). Aan de finish op Georges Square grijpt de nieuwe wereldkampioen tot driemaal toe, vol ongeloof, naar het hoofd. Zijn afspraak met de geschiedenis is hij nagekomen, na vier maanden lang planmatig wachten en werken. De revanche op het hotelincident voor het vorige WK in Australië heeft Van der Poel ook beet. De gedachte aan die gruwelnacht op het politiebureau ging tijdens de solo zelfs meermaals door zijn hoofd en gaf hem een extra duwtje. Never in doubt for @mathieuvdpoel 🌈 #GlasgowScotland2023  pic.twitter.com/SMOClVs5TW Wat bij grootvader Raymond Poulidor zo moeilijk lukte, de allergrootste koersen winnen (ook het WK, waar Poupou één keer tweede en driemaal derde werd), zo gemakkelijk lijkt het zijn kleinzoon nu af te gaan. Zijn intussen overleden ‘papy’ noemde hem in 2014, toen Mathieu 19 was, niet voor niets: ‘Mon petit phénomène’.  Dat kleine fenomeen is acht jaar later een groot fenomeen geworden, mede omdat hij de grootste kwaliteit van zijn eeuwige rivaal uit België, Wout van Aert, heeft helemaal leren beheersen: de kunst van het meticuleus voorbereiden en focussen. Het leverde hem dit jaar al twee zeges in een monument én een wereldtitel op. Alleen Tom Boonen, Eddy Merckx en Rik Van Looy hebben hem dat in één seizoen voorgedaan. Geen enkele man had zelfs eerder de dubbel als wereldkampioen in het veld én op de weg bij de profs gerealiseerd. Volgens Van der Poel is zijn carrière nu ‘bijna compleet’, maar de kans is reëel dat hij de komende jaren een palmares zal opbouwen dat de vergelijking zal kunnen weerstaan met dat van de allergrootste eendagsrenners uit de geschiedenis. En zal waarmaken wat Marc Lamberts, de coach van… Wout van Aert, al in oktober 2017 zei over de concurrent van zijn poulain: ‘Zoals we over Merckxiaans spreken, zo gaan we ooit over Van der Poeliaans praten.’ Zo groot als Merckx zal de Nederlander nooit worden, maar het bijvoeglijk naamwoord mag nu al met recht en rede worden uitgesproken.",2023-08-06
9,https://www.knack.be/nieuws/wereld/beresterke-mathieu-van-der-poel-wereldkampioen-wielrennen-ondanks-schuiver/,"Beresterke Mathieu van der Poel wereldkampioen wielrennen ondanks schuiver, Van Aert eindigt tweede","Van der Poel ging meteen op en over de Italiaan en niets of niemand zou hem nog terugzien. Zelfs nog een tamelijk zware valpartij, na een schuiver in een scherpe bocht, kon hem niet meer van de zege houden.  Uiteindelijk had hij aan de finishlijn een voorsprong van 1:37 op Van Aert, die met een demarrage in het slot de sprint wist te ontlopen. De nummers een en twee van het WK veldrijden van begin dit jaar werden zo ook de nummers een en twee van het WK op de weg. Het brons was voor de Sloveen Tadej Pogacar.  De 28-jarige Van der Poel is op de erelijst de opvolger van Remco Evenepoel, die op het beslissende moment in een achtervolgende groep zat en daardoor zijn kansen op een tweede wereldtitel op rij in rook zag opgaan. VDP is de eerste Nederlandse wereldkampioen bij de mannen sinds Joop Zoetemelk in 1985, 38 jaar geleden dus.",2023-08-06
10,https://www.knack.be/nieuws/belgie/zeven-terdoodveroordelingen-in-gaza-voor-collaboratie-met-israel/,Zeven terdoodveroordelingen in Gaza voor ‘collaboratie’ met Israël,,2023-08-06
11,https://www.knack.be/nieuws/wereld/europa/bosbrand-legt-7-000-hectare-in-de-as-in-portugal/,Bosbrand legt 7.000 hectare in de as in Portugal,"De brand brak vrijdag uit in de gemeente Castelo Branco, in het centrum van Portugal. Rook en as van het vuur bereikten zaterdag ook de heilige stad Fatima, waar paus Franciscus samen met 200.000 geloven een blitzbezoek bracht.   Een andere brand mobiliseerde zondag meer dan 300 brandweerlieden in Odemira, vlakbij de zuidwestkust van het land. Met temperaturen die zondag in sommige gebieden de grens van 40 graden bereikten, is volgens de civiele bescherming het risico op brand ook de komende dagen zeer hoog in heel het land.   In het naburige Spanje bleef een bosbrand van bijna 600 hectare in Catalonië, aan de grens met Frankrijk, zondag onder controle, ondanks een paar opflakkeringen door de sterke wind.",2023-08-06
12,https://www.knack.be/nieuws/wereld/europa/extreemrechtse-afd-ziet-voor-het-eerst-in-maanden-populariteit-dalen-in-duitsland/,Extreemrechtse AfD ziet voor het eerst in maanden populariteit dalen in Duitsland,"Ook bij de drie coalitiepartijen zijn er kleine verschuivingen. Zo stijgt de sociaaldemocratische SPD een procentpunt tot 19 procent, terwijl de Groenen op 14 procent blijven hangen en de liberale FDP op 7 procent. Ook de linkse partij Die Linke, die net als CDU/CSU en AfD in de oppositie zit, blijft stabiel op 5 procent.  Op vraag van Bild bevroeg INSA 1.203 mensen tussen 31 juli en 4 augustus. Peilingen zijn echter over het algemeen erg onzeker. Ze geven alleen de mening van de bevraagden weer op het moment van de peiling en zijn geen voorspelling van een verkiezingsuitslag.",2023-08-06
13,https://www.knack.be/sport/wk-wielrennen-geneutraliseerd-door-protestactie/,"WK-wielrennen tijdlang geneutraliseerd door protestactie, renners opnieuw onderweg","De kilmaatactiegroep ‘This is Rigged’ zou naar eigen zeggen verantwoordelijk zijn voor de protestactie. In een statement met enkele getuigenissen op hun Instagram-account halen ze uit naar de Internationale Wielerunie UCI, omdat transgender vrouwen niet langer toegelaten zijn in internationale wedstrijden, en naar het Britse chemiebedrijf INEOS, sponsor van de gelijknamige wielerploeg.  Volgens hen is het een schande dat INEOS kan deelnemen aan een koers in de buurt van Campsie Fells, waar vorige maand nog ernstige bosbranden waren. ‘Dat is een belediging voor het Schotse volk’, klinkt het.  Alle renners werden op hetzelfde punt tegengehouden en daar werden ook de tijdsopnames gedaan voor het latere vertrek. Het peloton had een achterstand van zo’n acht minuten op de negen koplopers.",2023-08-06
14,https://www.knack.be/nieuws/wereld/slotmis-met-paus-in-portugal-massaal-bezocht-ondanks-hitte/,Slotmis met paus in Portugal massaal bezocht ondanks hitte,"Het is de vierde keer dat de Wereldjongerendagen worden gehouden sinds Franciscus aantrad als paus. De editie van vorig jaar moest worden uitgesteld vanwege de coronapandemie. De paus ontmoette dit jaar tijdens het evenement onder meer slachtoffers van seksueel misbruik binnen de kerk. Ook sprak hij met jongeren uit Oekraïne en ging hij naar het heiligdom van Fátima.  Later zondag zal de paus nog de 24.000 vrijwilligers groeten die de organisatie in goede banen leidden. Omstreeks 19 uur verlaat hij Portugal. De volgende editie van de Wereldjongerendagen, in 2027, vindt plaats in Seoel. Dat werd zondag aangekondigd. Ongeveer 11 procent van de 52 miljoen inwoners van Zuid-Korea verklaart zich katholiek.",2023-08-06
15,https://www.knack.be/nieuws/wereld/zes-maanden-geleden-schrikte-aardbeving-turkije-en-syrie-op/,Zes maanden geleden schrikte aardbeving Turkije en Syrië op,"Op een internationale donorconferentie begin maart werd 7 miljard euro ingezameld. Naast de miljoenen aan humanitaire hulp, stuurde ons land een team van B-FAST naar de Turkse stad Kirikhan, in de zwaar getroffen provincie Hatay, waar het een veldhospitaal oprichtte. Daar behandelden meer dan zeventig Belgische hulpverleners 22 dagen lang ruim 3.500 patiënten, van wie bijna een derde kinderen.  Hierna heeft België het veldziekenhuis overgedragen aan Turkije. Ook Consortium 12-12, bestaande uit zeven lidorganisaties die noodhulp organiseren, lanceerde een oproep tot solidariteit. Tot 31 juli konden Belgen daarop ingaan om te doneren.  Het Consortium 12-12 haalde in totaal zowat ruim 15 miljoen euro op.  Al snel na de beving klonk kritiek op de trage reactie van de regering van president Recep Tayyip Erdogan. De oppositie hoopte dat dit de doodsteek zou zijn voor de 69-jarige politicus en zijn AK-partij, maar bij de verkiezingen slaagde de ‘moderne sultan’ er dan toch in om een vervolg te breien aan zijn twintig jaar durende heerschappij. In een beslissende tweede ronde schakelde hij zijn rivaal Kemal Kilicdaroglu uit. De humanitaire hulp aan Syrië, onder andere van de VN, moest via buurland Turkije binnenkomen. Daarvoor gaf Damascus de toestemming om grensovergangen open te stellen naar de door de aardbeving getroffen rebellengebieden. Na de aardbeving nam de diplomatieke activiteit met Syrië wel opnieuw toe. Zo maakte Damascus na elf jaar opnieuw zijn opwachting bij een vergadering van de Arabische Liga.  Op 7 mei volgde een nieuwe stap in de diplomatieke toenadering: herstel van het Syrische regime door de Liga. Sindsdien lijkt president Bashar al-Assad stapvoets uit de diplomatieke isolatieput te klimmen waar hij sinds het uitbreken van de burgeroorlog in zijn land in 2011 was ingelopen.",2023-08-06
16,https://www.knack.be/nieuws/wereld/europa/twee-doden-en-tientallen-vermisten-nadat-twee-boten-zinken-in-buurt-van-lampedusa/,Twee doden en tientallen vermisten nadat twee boten zinken in buurt van Lampedusa,"Twee opvarenden moesten naar het ziekenhuis worden gebracht. De rest, onder wie ook acht kinderen, verkeerden in goede gezondheid. Aan de reddingsactie namen patrouilleboten, een helikopter en een voorbijvarende tanker deel. De meeste van deze migranten kwamen naar verluidt uit Syrië en waren in Libië aan boord gegaan. Drie van de opvarenden, die uit Egypte afkomstig zouden zijn, werden opgepakt als vermoedelijke mensensmokkelaars.",2023-08-06
17,https://www.knack.be/nieuws/wetenschap/rimpels-zijn-besmettelijk-nieuwe-inzichten-in-het-verouderingsproces/,Rimpels zijn besmettelijk: nieuwe inzichten over ouder worden,"Het verouderingsproces van onze huid begint al vanaf we twintig zijn. Naarmate ze haar vermogen tot zelfvernieuwing verliest, stapelen er zich almaar meer oude cellen in op. Het zichtbare gevolg is dat de huid gaat rimpelen. Rimpels zijn een sterk signaal van veroudering. Het is niet verwonderlijk dat veel mensen er alles voor doen om die rimpels zo lang mogelijk uit te stellen of zo goed mogelijk te verdoezelen. Velen van ons willen er niet oud uitzien. Maar een intrigerend artikel in New Scientist suggereert dat er meer aan de hand kan zijn dan pure fysieke ijdelheid in de strijd tegen rimpels. Rimpels zouden namelijk niet alleen een signaal van veroudering zijn, ze zouden het verouderingsproces ook actief stimuleren. Het basisidee daarachter is dat stervende en dode cellen in de rimpelende huid een cocktail van chemische stoffen loslaten, die een funest effect hebben op gezonde cellen in hun omgeving. Ze kunnen zelfs in de bloedbaan terechtkomen en andere organen bereiken, waar ze een vergelijkbaar verouderend effect uitlokken. Rimpels zouden dus actief bijdragen aan onze biologische aftakeling. Het maakt de strijd tegen hun aanwezigheid een stuk relevanter. De huid vormt niet alleen een buffer tegen omgevingsinvloeden, ze produceert ook nuttige stoffen als vitamine D. Ze speelt een rol in onze afweer, regelt lichaamstemperatuur en waterbalans, biedt een houvast aan haren en herstelt wondjes. In essentie bestaat ze uit twee lagen: een buitenste (de epidermis) met vooral harde dode cellen die een dun biologisch harnas vormen, en een binnenste (de dermis) met bindweefsel dat de huid tegelijk kracht én flexibiliteit geeft. De dermis is bezaaid met bloedvaten en zenuwen voor connecties met de rest van het lichaam. Met het ouder worden beginnen alle belangrijke processen in de huid te sputteren. De vervanging van cellen in de epidermis vertraagt, waardoor hij dunner wordt en steeds minder bescherming biedt. In de loop van een leven halveert de dikte van de epidermis. Bij oude mensen zie je meer bloedvaten in de huid, omdat de onderste huidlaag zichtbaarder wordt. De biologische lijm die de huidcellen samenhoudt, wordt minder krachtig. De hoeveelheid vetcellen in de huid vermindert. De verdunning van de onderste huidlaag versterkt het rimpelingsproces. De groeven worden dieper, de huidplooien zakken verder uit. Vooral het gezicht, dat haast constant is blootgesteld aan buitenfactoren, wordt een en al rimpel. De biologie van rimpeling wordt zichtbaar als je kijkt naar wat er gebeurt als je lang in een bad of zwembad zit. Je vingers en tenen gaan dan opvallend rimpelen. Dat komt omdat de dode cellen in je buitenste huidlaag water opzuigen. Daardoor zwelt de huid op, maar omdat ze vastzit aan de onderste laag komen er rimpels om de toegenomen oppervlakte op te vangen. Het gebeurt vooral op vingers en tenen, omdat die verhoudingsgewijs een groot aantal dode cellen hebben. De verklaring daarvoor is dat ze meer druk te verwerken krijgen dan andere cellen. Elders in het lichaam bieden rimpels soms nuttige functies. In Nature verscheen een analyse die concludeerde dat de opvallend diepe rimpeling van onze hersenschors nuttig is om de hersenen goed te laten functioneren: ze bevordert door haar kronkelige structuur de contacten tussen ver van elkaar gelegen hersenzones. Het is niet uitgesloten dat de hersenschors even belangrijk is voor de werking van onze hersenen als het uitgebreide netwerk van verbindingen tussen hersencellen. Cellulaire veroudering is een onvermijdelijk gevolg van het feit dat de overlevingscapaciteit van cellen beperkt is. Algemeen wordt aangenomen dat onze cellen zich slechts 55 keer kunnen delen voor het mis begint te gaan. De limiet is opgelegd door de houdbaarheid van de telomeren: beschermende kapjes op de uiteinden van de chromosomen die bij elke deling gekopieerd moeten worden. De kapjes slijten bij elke deling een beetje af. Als ze zo ver afgesleten zijn dat ze niet langer voldoende bescherming kunnen bieden, schakelen cellen zich in principe uit door middel van een soort zelfdoding. Vervangers, geleverd door stamcellen, staan voortdurend klaar om te vermijden dat er problemen komen en vullen de gaten op. Oude cellen kunnen zich gelukkig niet meer delen, want dan zouden ze nog meer fouten opstapelen, maar ze blijven wel nog even actief, een beetje zoals zombies. Die activiteit zou trouwens nuttig kunnen zijn: de zombiecellen zouden een vorm van bescherming tegen kanker kunnen bieden, door te beletten dat beschadigde cellen uitgroeien tot kankercellen. Ze lokken afweercellen die beschadigd weefsel opruimen. Zo leveren ze een allerlaatste nuttige inspanning voor ze definitief ten onder gaan. Maar na verloop van tijd raakt de balans tussen nieuwe en oude cellen helemaal uit evenwicht. Er komt een opstapeling van zombiecellen in de huid en die laten een toxische cocktail van stoffen met een ontstekingsbevorderend effect los. De stoffen beschadigen andere cellen en weefsels. Het beschadigingsproces kan uitgelokt worden door cellen overal in het lichaam, maar het speelt extra hard in de huid, omdat die meer te verduren heeft gekregen. Zonnestralen, vervuilende stoffen en zelfs ondoordacht gebruik van cosmetica leggen zo veel druk op de huid dat de stoffen die haar dode cellen loslaten extra schadelijk zijn. Pesticiden en fijnstof kunnen onze veroudering versnellen. De cocktail van toxische stoffen wordt algemeen gelabeld als SASP, voor het Engelse senescence-associated secretory phenotype: het geheel van stoffen die verouderde zombiecellen loslaten. Daar zitten ontstekingsbevorderende eiwitten bij, stoffen die de natuurlijke afweer hinderen en enzymen die eiwitten afbreken. Ze kunnen fouten in het DNA introduceren en de werking van de energiefabriekjes van een cel hinderen. Ze bevorderen vooral sluipende ontstekingsreacties die een uitputtend effect op een lichaam hebben. Er zijn sterke aanwijzingen dat de kwalijke stoffen van zombiecellen uit de huid via de bloedbaan andere organen bereiken, die daardoor sneller dan normaal beginnen af te takelen. Zelfs de hersenen zouden niet immuun zijn voor dat effect. De toxische cocktail uit stervende huidcellen zou een stimulerend effect hebben op tal van aan ouderdom gerelateerde aandoeningen van hart, lever, spieren, gewrichten en hersenen: zoals cardiovasculaire problemen, dementie, osteoporose, diabetes en levercirrose. Het effect wordt voortdurend versterkt, want gezonde cellen die getroffen worden door de giftigheid van zombiecellen gaan zelf versneld in een zombiefase, waardoor ook zij toxisch worden. De aftakelingsprocessen in afzonderlijke structuren of organen kunnen zelfs een versterkend effect op elkaar hebben. Zodra het proces op gang is gekomen, is er geen weg terug en gaat de aftakeling steeds sneller. Veroudering in een lichaam is besmettelijk. Er bestaan grote verschillen in veroudering tussen mensen. Dat heeft onder meer te maken met de samenstelling van de chemische cocktail die hun zombiecellen loslaten en met de snelheid waarmee hun veroudering zich manifesteert. Die samenstelling hangt dan weer af van de stoffen en producten waaraan iemand werd blootgesteld en met welke intensiteit, aan veel of weinig pesticiden bijvoorbeeld. Een recent artikel in The British Journal of Dermatology toont aan dat mensen die er fysiek jonger uitzien dan hun officiële leeftijd, met minder rimpels, ook minder kans hebben op oog- en oorproblemen, osteoporose en longaandoeningen. Zelfs hun verstandelijk functioneren zou beter zijn. Een van de factoren die een deel van de individuele verschillen kunnen verklaren, is de samenstelling van de bacteriegemeenschap op de huid. Een heel recent artikel in Experimental Dermatology stelt dat sommige bacteriën op onze huid een effect kunnen hebben op de aanwezigheid van collageen in de tweede huidlaag: een belangrijk eiwit uit het bindweefsel dat cellen samenhoudt en weefsels stevigheid geeft. Een gladde huid is mee een gevolg van een optimale hoeveelheid ondersteunend collageen. Door de aanwezigheid van het eiwit te hypothekeren zouden bacteriën de veroudering van de huid kunnen stimuleren. Maar vooralsnog is het onduidelijk of bacteriën het voorkomen van collageen beïnvloeden, dan wel of een vermindering van collageen door andere oorzaken de bacteriële samenstelling wijzigt. Een kip-of-eiverhaal dus. Collageen is, volgens een overzicht in Dermatology Practical & Conceptual, wel een van de middelen waarnaar wordt gekeken om het verouderingsproces te stoppen of op zijn minst te vertragen. Het wordt vooral gewonnen uit restanten van vis en oraal toegediend in een poging rimpelvorming tegen te gaan. Zijn werking is vergelijkbaar met die van botox: rimpels opvullen. Maar collageen, en ongetwijfeld ook botox, moet als niet meer dan een cosmetische ingreep beschouwd worden: het heeft geen effect op de activiteit van zombiecellen in de huid. Voor een echt effect wordt met argusogen gekeken naar twee types antiverouderingsmiddelen, waarvoor telkens twee stoffen in de belangrijkste pijplijn zitten. De eerste zijn zogenaamde senolytica die de verouderingscellen moeten vernietigen. De tweede zijn senomodulatoren die de cellen zelf ongemoeid laten, maar wel verhinderen dat ze een toxische cocktail lossen. Volgens New Scientist zouden er wereldwijd een twintigtal klinische tests van senolytica op mensen aan de gang zijn. De belangrijkste zijn dasatinib, dat al voor de behandeling van een specifieke vorm van leukemie wordt gebruikt, en quercetine, een natuurlijk product uit eiken dat als voedingssupplement beschikbaar is (maar in te hoge dosissen zelf toxisch wordt). De eerste resultaten van de tests zijn ‘bemoedigend’, maar het is nog lang niet zeker of de stoffen een merkbaar effect op het verouderingsproces zullen hebben. De twee belangrijkste senomodulatoren waarmee wordt gewerkt, zijn rapamycine en metformine. Het laatste is het voorwerp van de ‘eerste echt grote klinische test of een stof in staat kan zijn het verouderingsproces van mensen significant te beïnvloeden’. Nu al is duidelijk dat ze continu zullen moeten worden toegediend om het lossen van toxische stoffen door een massa zombiecellen te kunnen counteren. Dat verhoogt de kans op neveneffecten. Maar ook in dat geval is nog niet duidelijk of ze veroudering in het algemeen zullen kunnen tegengaan. Oud worden is een complex proces en er zijn dus wellicht ook geen eenvoudige middelen om het te beïnvloeden. In afwachting van efficiëntere medische middelen blijven de belangrijkste adviezen om veroudering tegen te gaan: niet roken, minder eten (en zeker gezonder eten), vervuiling vermijden, regelmatig bewegen en – heel belangrijk voor de huid – zonnebrandcrème van goede kwaliteit gebruiken als je buitenkomt. Alles wat de druk op onze huid kan verminderen, kan belangrijk zijn om de kans op een gezonde oude dag te verhogen. Maar het kan wel leuk zijn te weten dat rimpels bestrijden niet langer uitsluitend een kwestie van ijdelheid is. Het lijkt erop dat het eveneens een kwestie van gezondheid wordt, van waardig oud worden. Verder lezen? Kies je Knack abonnement
 Kies je Knack abonnement",2023-08-06
18,https://www.knack.be/nieuws/milieu/natuur/tijgermug-buxusmot-en-wasbeer-hoe-beschermen-we-onze-biodiversiteit-tegen-invasieve-exoten/,"Tijgermug, buxusmot en wasbeer: hoe beschermen we onze biodiversiteit tegen invasieve exoten?","Een deel van de invasieve soorten, dat zijn planten en dieren die een negatieve impact hebben op de mens en zijn omgeving, komt via handel, kweek en import ons land binnen. De grote boosdoeners zijn echter de soorten die hier via onopzettelijke introductie terechtkomen. Soorten zoals de Aziatische tijgermug, de buxusmot en andere parasieten worden gevonden tussen geïmporteerde gewassen, in tuincentra, en zelfs in lege autobanden uit Azië.’ ‘Onopzettelijke introductie valt heel moeilijk te controleren’, zegt Bram D’hondt van het Instituut voor Natuur- en Bosonderzoek (INBO) van de Vlaamse Overheid. ‘Het is bijna onmogelijk om aan onze grenzen elk gewas met besmetting af te keuren.’ Exoten vinden nog een achterpoort. Door de opwarming van ons klimaat breiden veel soorten hun habitat uit tot in onze natuurgebieden. ‘Ons stedelijk milieu is de afgelopen jaren zo hard veranderd dat veel exoten zich hier thuis voelen’, aldus D’hondt. Het Vlaamse Gewest implementeert momenteel een witte lijst voor een dertig- à veertigtal zoogdieren en ongeveer driehonderd reptielen. Dat wil zeggen dat alleen die soorten goedgekeurd worden voor handel, import en kweek. ‘Biologen zijn ervan overtuigd dat zo’n positieve lijst veel krachtiger is dan een negatieve’, zegt D’hondt. ‘Er is de wens om dit ook door te voeren voor vogels en amfibieën, maar voor tuinplanten is dit zo goed als onmogelijk. Er zijn veel te veel tuinplanten in de siertuinen en groensector.’ Een exoot zoals de Aziatische tijgermug stopt natuurlijk niet bij geografische landgrenzen. Het spreekt voor zich dat de problematiek een internationale aanpak vergt. De meeste wetgevende initiatieven over invasieve exoten worden doorgevoerd op Europees niveau, zodat ze meteen in alle lidstaten van kracht worden. ‘Dat is ook niet meer dan logisch’, zegt D’hondt. ‘In de jaren 90 tot 2010 botsten lidstaten op die landgrenzen. Waarom zouden wij in België actie ondernemen als de exoten in Nederland bijvoorbeeld vrij spel krijgen?’ Ondertussen is er voor soorten zoals de Amerikaanse stierkikker, muskus- en beverrat en wasberen nauwe samenwerking met onze noorderburen.  In samenwerking met de Nederlandse Voedsel- en Warenautoriteit organiseerde INBO in 2022 de International Conference on Aquatic Invasive Species (ICAIS). De conferentie biedt een platform voor research over de introductie en bestrijding van invasieve aquatische soorten, en probeert zo internationale samenwerking te stimuleren. De invasie gebeurt natuurlijk ook in omgekeerde richting, in andere werelddelen spreekt men van ‘Europese parasieten’. Onze mussen zijn daar een voorbeeld van’, zegt bioloog en Knack-journalist Dirk Draulans. ‘Je hebt plaatselijk dramatische situaties. Huismussen verjagen inheemse vogels uit hun nesten en vormen concurrentie bij het zoeken naar voedsel. Nadat ze in Noord-Amerika gëintroduceerd werden, begonnen ze al snel rijpend graan op landbouwgronden te verorberen. Ze werden beschouwd als een ernstige bedreiging voor de landbouw.’ Voor Draulans is dit het logische gevolg van de globalisering. ‘Die is een ramp voor de biodiversiteit.’ Niet alle uitheemse soorten zijn echter problematisch, benadrukt Draulans. ‘Het is altijd de vraag hoe zwaar de negatieve impact weegt, er zijn namelijk ook neutrale exoten. Van de halsbandparkiet dacht men lange tijd dat die ten koste ging van onze inheemse boomklever. Ten onrechte, weten we intussen.’ Volgens Bram D’hondt van INBO zijn er ook goede exoten: soorten die op zo’n manier functioneren dat wij er later de vruchten van plukken. Een voorbeeld daarvan zijn vlinderstruiken, die niet alleen voor een kleurrijk landschap zorgen, maar ook nog eens een nectarbron zijn voor veel bedreigde insecten. Ook onze gewassen die als exoot beschouwd kunnen worden, zoals rode bonen, zoete aardappel en quinoa, verlenen ons zo’n ecosysteemdiensten. Dat zijn zaken die door ecosystemen worden voortgebracht en positief zijn voor de mens, bijvoorbeeld waterzuivering, bescherming tegen overstromingen, recreatie… Moeten we ons ecosysteem zoals we dat nu kennen dan, met alle gevestigde exoten, als het ‘nieuwe normaal’ beschouwen? Dat is een vraag waar we niet meer omheen kunnen. ‘We weten dat het onhaalbaar is om sommige soorten hier weer weg te krijgen’, zegt D’hondt. Een uitzondering is de buxusmot. Na de verspreiding van deze parasiet kwam er een grote campagne om buxussen te vervangen door inheemse hagen. Die zijn goed voor de inheemse insecten, terwijl zij amper iets hebben aan buxus. Biologen hebben lang gedacht dat die ingreep tevergeefs was, en dat de mot zou overschakelen naar andere struiken zoals de liguster. Dat was niet het geval. Meer nog, meeuwen en kauwen kregen de smaak van de buxusmot te pakken. Er is dus sprake van een win-winsituatie: de inheemse struiken blijven gevrijwaard van de buxusmot, en onze meeuwen en kauwen hebben er een extra voedselbron bij. Zo zijn er in de bestrijding van invasieve exoten ook wel zeldzame succesverhalen, maar vaak is een ingreep verloren moeite. Natuurbeheerders probeerden in ons land de oncontroleerbaar groeiende populatie Canadaganzen in toom te houden door ze te vangen en vervolgens te doden. Ondertussen is men afgestapt van het idee van uitroeiing, en is een Vlaams natuurgebied zonder Canadaganzen ondenkbaar geworden. In Nederland zijn ze al wat verder met die acceptatie. Professoren zoals Liesbeth Bakker, gespecialiseerd in Rewilding Ecology aan de Universiteit van Wageningen, en Barbara Gravendeel, professor Plant Ecologie en Fysiologie aan de Universiteit van Leiden, spreken over het concept van Novel Ecosystems: het idee dat ook de gevestigde invasieve soorten deel uitmaken van ons ‘nieuw ecosysteem’. ‘We moeten een balans zoeken en de veerkracht van ons ecosysteem verhogen’, zegt D’hondt. ‘Inheemse soorten moeten de concurrentie met hun uitheemse tegenhangers aankunnen, maar uiteindelijk moeten ze ook naast elkaar kunnen bestaan.’ © 2023 StampMedia / Sally Raspoet",2023-08-06
19,https://www.knack.be/nieuws/wereld/hiroshima-herdenkt-slachtoffers-atoombom-78-jaar-geleden/,Hiroshima herdenkt slachtoffers atoombom 78 jaar geleden,"Onder meer burgemeester Kazumi Matsui en premier Fumio Kishida namen in het Vredespark deel aan de herdenkingsplechtigheid. Om 8.15 uur, het tijdstip waarop de Amerikaanse bommenwerper Enola Gay op 6 augustus 1945 de atoombom ‘Little Boy’ op Hiroshima had gedropt, werd een minuut stilte gehouden.  In een toespraak wees burgemeester Kazumi Matsui op de toenemende nucleaire dreiging in de wereld. Hij riep alle regeringsleiders op om afstand te nemen van het principe van nucleaire afschrikking.  De burgemeester toonde zich wel hoopvol over het feit dat de G7-leiders tijdens hun top in mei een bezoek aan het Vredespark hadden gebracht. Dat toont aan dat “de geest” van Hiroshima hen heeft bereikt, zo klonk het.  Bij de Amerikaanse aanval op Hiroshima zijn 78 jaar geleden 140.000 mensen om het leven gekomen. Een deel van de slachtoffers stierf onmiddellijk, anderen overleden maanden later als gevolg van de straling. Bij een tweede atoombom op Nagasaki, drie dagen later, vielen bijna 75.000 doden.",2023-08-06
20,https://www.knack.be/nieuws/wereld/europa/britse-regering-wil-samen-met-sociaalnetwerksites-overtochten-van-migranten-op-kanaal-tegengaan/,Britse regering wil samen met sociaalnetwerksites overtochten van migranten op Kanaal tegengaan,"Het Britse antimisdaadagentschap NCA gaat voor het initiatief samenwerken met onder meer Facebook, Instagram, TikTok en X, het vroegere Twitter. Het gaat om een partnerschap op vrijwillige basis. De bedoeling is om migranten op sociaalnetwerksites weg te leiden van de berichten waarin de overtochten op het Kanaal worden gepromoot.  Mensensmokkelaars proberen hen momenteel te overtuigen door bijvoorbeeld valse documenten, gratis plaatsen voor kinderen of ‘groepskortingen’ aan te bieden. “Om de boten tegen te houden, moeten we het bedrijfsmodel van de kwaadaardige mensensmokkelaars bestrijden”, zegt eerste minister Rishi Sunak aan het Britse nieuwsagentschap PA.  “Dat betekent dat ze moeten ophouden met hun pogingen om mensen te verleiden tot deze illegale oversteek.” Sunak had beloofd de illegale immigratie in het land aan te pakken, maar zijn aanpak kent voorlopig weinig succes. Vorig jaar kwamen meer dan 45.000 mensen zonder de nodigde documenten via het Kanaal in het Verenigd Koninkrijk aan. Volgens PA gaat het dit jaar ook al om 15.000 mensen.  De oppositie is niet onder de indruk van het nieuwe initiatief van de eerste minister. “Too little, too late” zo luidt de reactie van Labour, volgens de liberaal-democraten gaat het om gemorrel in de marge.",2023-08-06
21,https://www.knack.be/nieuws/belgie/onderwijs/mijn-leerlingen-organiseerden-zelf-een-bedevaart-de-klas-hing-samen-als-nooit-te-voren/,‘Mijn leerlingen organiseerden zelf een bedevaart. De klas hing samen als nooit tevoren’,"Jonge mensen worden opgevoed met de idee van ‘loon naar werken’. Als je maar genoeg studeert, behaal je goede punten en later een mooi diploma. Dat diploma is belangrijk, want het staat garant voor een goede job. Als je hard werkt in je job, zal je veel verdienen. Als je nog harder werkt, zal je nog meer verdienen.  Maar waartoe leidt dit allemaal?  Leerlingen zien rondom hen de ene na de andere werkende volwassene uitgeblust uitvallen. Hun ouders, als ze overwerkt thuiskomen, hebben geen energie meer voor quality time met het gezin. Langdurig uitvallen van hun leerkrachten lijkt stilaan de norm geworden.  In de samenleving zien ze dezelfde tendens. Leerlingen zijn moe omdat ze moeten werken met het vooruitzicht dat dít ook hun toekomst wordt. We leven in tijden waarin – zoals Dirk De Wachter het formuleert – er geen alternatief is voor het gaan, gaan en nog eens gaan. Of het is onderuitgaan. Deze jonge generatie ziet nu als eerste dat ‘loon naar werken’ een roetsjbaan is die nergens naartoe leidt. (Lees verder onder de preview) Een actueel voorbeeld. Een lessenreeks rond een aantal ethische modellen loopt ten einde. Klassiek gaan de leerlingen dan op zoek naar een zelfgekozen fragment waarin ze de actualiteit koppelen aan die ethische modellen. Maar dit jaar zou het anders uitdraaien. ‘Meneer, wat als we nu eens op bedevaart gaan? Allemaal samen, met de hele klas?’ Dat had ik niet zien aankomen.  Ik wees de leerlingen er op dat het weliswaar een leuk idee was, maar of het echt levensvatbaar was, dat durfde ik te betwijfelen. Een nieuwe uitdaging zag het levenslicht. De leerlingen zouden samen op ‘bedevaart’ gaan, het geheel in een kortfilm verwerken (bloopers inclusief) én de geziene ethische modellen in een kritische zelfreflectie toetsen aan hun eigen ervaringen. ChatGPT mocht geraadpleegd worden, maar niemand heeft gebruik gemaakt van deze optie. Als leerkracht is dit een les in loslaten. Dit avontuur kon natuurlijk alle kanten op. En ik moet toegeven, ik heb soms getwijfeld of het wel een goed idee was. Wat als er geprofiteerd zou worden? Wat als het maar een grap zou blijken? Wat als de vrijheid van de opdracht zou uitmonden in regelrechte chaos?  Vele vragen, maar ik nam me voor om het voordeel van de twijfel te geven en me niet te veel te bemoeien met het proces. Een paar weken later was het tijd voor de première. Het was een ongelooflijk resultaat. Er waren genodigden die hadden meegewerkt met de editing. Er was ook popcorn én Samsonbubbels. Een leerling had een poëtische voice-over ingesproken, een andere had live op de piano de soundtrack ingespeeld. Ze waren heel professioneel te werk gegaan, met een rekwisiteur, regisseurs, regieassistenten, zelfs de werkman van de school werd betrokken om een levensgroot kruis in elkaar te steken. Maar wat vooral opviel: er was een klas die samenhing als nooit tevoren. (Lees verder onder de preview) Hoe is dit mogelijk? Van leerlingen die moe gewerkt zijn, naar zo’n enorme inzet? Er was dynamiek, ademruimte en er moest niet veel, maar er kon heel veel en laat dat nu net – ik citeer uit een reflectieverslag – ‘de noodzakelijke voorwaarde geweest zijn om mezelf te overtreffen en te engageren om ook mijn verantwoordelijkheid te nemen. We zijn als klas dichter naar elkaar toegegroeid en samen hebben we meer bereikt dan wat we individueel ooit hadden kunnen bereiken.’  Toen ik dit las moest ik even terugdenken aan het Ubuntu-gezegde: ‘I Am Because We Are.’ Dit heb ik met mijn eigen ogen in Afrika mogen ervaren. Boeren bewerken elkaars velden samen, de ene dag op het ene veld, de andere dag op het andere. Ze werken in kleine coöperatieven waarbij de klemtoon steeds ligt op duurzame samenwerking en niet op ongebreidelde groei. De bedevaart was een spontane opflakkering in die richting. Een excuus om samen iets te kunnen doen. Want zo gelovig zijn ze nu ook weer niet, mijn leerlingen. Het was een noodkreet naar meer ‘I Am Because We Are’ en minder ‘Me, Myself and I’.  De ervaring van de bedevaart toont dat jonge mensen voor meer willen gaan dan voor mijn punten, mijn diploma, en later mijn loon. De leerlingen leren mij dat ‘loon naar werken’ een achterhaald concept is. Ze willen meer dingen samen beleven. Als dat niet hoopvol stemt voor de toekomst?",2023-08-06
22,https://www.knack.be/nieuws/cultuur/fotografe-gooit-stereotypen-overboord-met-haar-werk-ik-wil-tonen-dat-er-meer-is/,Fotografe gooit stereotypen overboord met haar werk: ‘Ik wil tonen dat er meer is’,"Loskomen van stereotypen is geen evidentie. Tatjana Huong Henderieckx: Dat klopt. Als prille twintiger kreeg ik de kans om op residentie te gaan in India. Voor ik vertrok, kreeg ik de ene waarschuwing na de andere: het zou er vuil zijn, en gevaarlijk. Met een klein hartje stapte ik het vliegtuig op, bang voor waar ik zou terechtkomen. Toevallig zat ik tijdens die vlucht naast een oudere man. ‘Probeer alles wat je gehoord hebt los te laten’, zei die. ‘Kijk onbevangen rond en laat alles op je afkomen.’ Dat heb ik gedaan. Zo ontdekte ik dat dat land óók ongelooflijk mooi en kleurrijk is. Sindsdien is mijn manier van kijken veranderd, al blijft het een uitdaging om niet in stereotiepe beeldvorming te vervallen. Heeft uw adoptie een stempel gedrukt op uw werk? Huong Henderi: Absoluut. Ik ben geboren in Vietnam, maar groeide op in het Westen. Terwijl ik soms zelf vergeet dat ik een Aziatisch uiterlijk heb, herinneren anderen mij daar vaak aan, en merk ik dat ze een stereotiep beeld van me hebben. Het dwingt mij om na te denken over mijn identiteit en waar ik thuis ben. Dat is bepalend geweest voor mijn artistieke projecten. Waar droomt u van? Huong Henderieckx: Ooit wil ik een expo waarin ik bezoekers kan onderdompelen in mijn wereld, waar niet alleen beelden te zien zijn, maar ook geuren en geluiden deel zijn van de beleving. Hoewel er foto’s zouden hangen van overal ter wereld, zou ik nergens aanduiden waar ik ze gemaakt heb. De mensen die ik fotografeer zijn belangrijker dan waar ze vandaan komen. De gratis expo RELEASE is nog tot 3 september te bezichtigen in MINO Art Space in Antwerpen.  Instagram: @henderieckxtatjana www.tatjanahenderieckx.com Verder lezen? Kies je Knack abonnement
 Kies je Knack abonnement",2023-08-06
23,https://www.knack.be/nieuws/geschiedenis/in-flanders-fields-wie-herdenkt-de-duitse-doden/,In Flanders Fields: wie herdenkt de Duitse doden?,"‘Het hedendaagse herdenkingslandschap is dat van de winnaar van de oorlog’, zegt Stephen Lodewyck, directeur van het In Flanders Fields Museum. ‘De meeste mensen vergeten dat het slachtofferschap van de Eerste Wereldoorlog niet alleen bij de geallieerden, maar ook bij de Duitsers ligt.’ Veel auto’s of bussen met Duitse nummerplaten zie je in de Westhoek niet. En anders dan op de meeste oorlogsbegraafplaatsen van het Britse Gemenebest, Tyne Cot Cemetery in Zonnebeke voorop, ben je op de Duitse militaire begraafplaatsen doorgaans alleen met je vergankelijkheidsbesef. Vier zijn het er, en dankzij de beeldengroep Treurend ouderpaar van Käthe Kollwitz is vooral dat van Vladslo bekend. Sinds dit voorjaar maakt het zelfs deel uit van de Vlaamse canon. ‘De Duitse oorlogskerkhoven van Vladslo en Langemark worden nog wel aangedaan door Britse toeristen en scholengroepen, omdat ze dicht bij Ieper liggen’, zegt Lodewyck. ‘Maar die van Menen en Hooglede zijn veel minder bekend. Ook bij de Duitsers trouwens: we hebben het hard geprobeerd de voorbije jaren, maar vanuit Duitsland is er veel minder herdenkingstoerisme. Het grote nationale trauma is daar de Tweede Wereldoorlog en het blijft blijkbaar taboe: Duitsland stond aan de verkeerde kant van de geschiedenis, dat herdenk je niet zo gemakkelijk.’ Wat Stefan Zweig in 1928 al vaststelde, nauwelijks tien jaar na het einde van de Grote Oorlog, geldt vandaag nog altijd: Ieper is een bedevaartsoord van de Engelse natie. Ze zijn niet verdwenen, de touringcars waarover de Oostenrijkse schrijver zich opwond en ‘waarmee ingehuurde gidsen dag in dag uit een voorgeschreven route en volgens een zorgvuldig gekozen programma begraafplaatsen, gedenktekens, bergen puin en tweehonderdduizend doden afraffelen’ – refreshments en nice strong tea inbegrepen. Lodewijck: ‘Al tijdens de oorlog beslisten de Britten om de lichamen van hun gesneuvelde soldaten niet te repatriëren, waardoor er hier nu zo veel Commonwealth begraafplaatsen zijn en je de illusie krijgt dat er alleen Britten gestorven zijn voor wat men “onze vrijheid” noemt.’ Met de expo For Evermore wil het museum dat beeld bijstellen. De tentoonstelling gaat dieper in op het ontstaan en de ontwikkeling van de oorlogsbegraafplaatsen na de Eerste Wereldoorlog, aan beide kanten van het front. Een van de hoogtepunten is een maquette waarop alle nog bestaande en verdwenen oorlogsbegraafplaatsen van West-Vlaanderen zijn gevisualiseerd: hoe hoger de staafjes, hoe meer gesneuvelde soldaten er op het kerkhof rusten. De vier Duitse begraafplaatsen torenen ver boven alle geallieerde begraafplaatsen uit. Tot mijn verbazing zie ik op de maquette in mijn geboortedorp Deerlijk, in de onderbuik van West-Vlaanderen, een rood kruisje staan, symbool voor een verdwenen Duits oorlogskerkhof. Het verhaal achter het kruisje is me onbekend. Nooit vertelde iemand me over de Duitse militaire begraafplaats van Deerlijk, die nochtans op een steenworp afstand van mijn jongenskamer moet hebben gelegen. Hoe kwam de dodenakker er, wie lag er begraven en wanneer is hij verdwenen? Eenmaal thuis verneem ik van Laurent Tack, een medewerker van de plaatselijke heemkundige kring, dat er in Deerlijk inderdaad een Duits oorlogskerkhof is geweest. En wel in de Hoogstraat, de straat waar ik ben opgegroeid. ‘Ongeveer ter hoogte van waar nu het lokaal van het Rode Kruis staat’, schrijft Tack. Honderden keren stapte ik in mijn kindertijd voorbij de plek. Ze lag op mijn vaste route op weg naar school. Maar van Hedwig Kirchner of andere Duitse gesneuvelden had ik tot voor kort nooit gehoord. ‘Allez, waar ligt die helm nu? De laatste keer dat ik hem zag, zat hij in een plastic zak hier in de kast.’ In het archief van de heemkundige kring, in de kelder van het gemeentehuis van Deerlijk, zoekt Laurent Tack naar de verroeste helm van een Duitse soldaat. Niet zo lang geleden werd die opgegraven in de lagere school in de Hoogstraat. In de toenmalige kloosterschool, vertelt Tack, was daar op het einde van de Eerste Wereldoorlog een Duits hospitaal ingericht, waar ver achter het front gewonde Duitse soldaten werden verzorgd. Maar op het einde van de oorlog brak ook hier de chaos uit. Vooral in oktober 1918, tijdens de zogenoemde ‘bevrijdingsgevechten’, werd in Deerlijk zwaar strijd geleverd. De gevechten eisten veel burgerslachtoffers, maar ook aan Duitse zijde vielen er doden. Gefreiter (soldaat eerste klasse) Paul Haupt onder meer, een vader van drie kinderen uit Chemnitz die als enige van zijn regiment achterbleef in de inderhaast verlaten Kommandatur in het centrum van het dorp. ‘In de nacht van 19 op 20 oktober nemen de Duitsers de vlucht’, schreef Tack ooit over hem, in de herdenkingsbrochure WO I in Deerlijk. ‘Eén gewonde kanonnier blijft achter in de kelder. ‘s Morgens vallen de Engelsen de verbandpost binnen en een beschonken officier wil de stervende Duitser doodschieten. Het wordt hem belet. Gefreiter Paul Haupt sterft nog dezelfde dag omstreeks 11 uur.’ Haupt werd begraven op het toenmalige gemeentekerkhof rond de kerk, naast twintig Britse militairen, één Fransman en 24 in de oorlog omgekomen burgers. Schuin tegenover het hospitaal in de oude kloosterschool was dan al een aparte oorlogsbegraafplaats aangelegd, hoofdzakelijk bestemd voor Duitse gesneuvelden. Het Ehrenfriedhof 187. Na onderzoek in de archieven kwam Tack erachter dat er destijds 35 graven moeten zijn geweest. In de Koninklijke Bibliotheek in Brussel vond hij een plattegrond terug: acht rijen met simpele houten kruisjes, wellicht omzoomd door een lage haag. Op de plattegrond viel te lezen dat op het kerkhof vooral ‘unbekannte Deutsche’ militairen waren begraven, maar dankzij onderzoek van het In Flanders Fields Museum kennen we inmiddels al hun namen: Karl Trunk lag er, een huzaar die in het eerste oorlogsjaar was omgekomen tijdens een verkenningstocht te paard door Deerlijk; Musketier Wilhelm Schmidt en Grenadier August Nieswand ook, allebei gestorven op 6 oktober 1918 in het Deerlijkse Feldlazarett; William Black en Leonard Homer zelfs, een Ierse rifleman en een Engelse fuselier die later naar Commonwealth begraafplaatsen in Dadizele en Zillebeke zouden worden overgebracht. Maar het meest opvallend is de naam van Hedwig Kirchner, de enige vrouw die in Deerlijk werd begraven. 38 werd ze, deze ziekenzuster bij het Duitse Rode Kruis. Ze was lid van het Sanitätskorps 64, Bayerische Kriegslazarett-Abteilung en stierf op 2 oktober 1918, ver weg van haar geliefden. ‘In veel gemeenten in West-Vlaanderen waren kort na de oorlog Duitse begraafplaatsen’, zegt Tack. ‘Later werden die graven gecentraliseerd in grotere, zogenoemde verzamelkerkhoven.’ Ehrenfriedhof 187 bleef tot 1930 bestaan. Toen werden de lichamen van Karl Trunk, Paul Haupt, Hedwig Kirchner en de andere Duitse doden overgebracht naar de Duitse militaire begraafplaats van Heule, bij Kortrijk, en werd op de plaats van Ehrenfriedhof 187 een woonhuis gebouwd. ‘Ondertussen weet bijna niemand in Deerlijk nog dat hier ooit een Duitse oorlogsbegraafplaats geweest is’, zegt Tack. Zelf is hij naar eigen zeggen enorm gefascineerd door de oorlogsjaren sinds hij op zijn elfde een veteraan van de Tweede Wereldoorlog over de gevechten in de streek hoorde vertellen. ‘Ik vind dat iedereen in het dorp moet weten wat hier tijdens de beide wereldoorlogen gebeurd is, zodat het nooit meer opnieuw zal voorvallen’, zegt hij. Voor we het archief verlaten, doorzoekt hij nog snel alle kasten. Veel foto’s en documenten, uniformen, schilderijen en sporttrofeeën. Maar voor die verroeste Duitse helm, besluit Tack vloekend, kan ik maar beter een andere keer terugkomen. ‘Tegen het einde van de oorlog waren hier meer dan drieduizend graven. Allemaal aangegeven met houten kruisjes, met ertussen nieuw aangeplante boompjes.’ Als vanzelf steekt Jan Vancoillie een betoog af wanneer hij de Duitse begraafplaats Menen Wald binnenkomt. Goed verborgen in een bos van eikenbomen liggen hier om en bij de 48.000 Duitse soldaten begraven. Op de granieten tegels, plat in het gras, staan hun namen per twintig opgesomd. Voor Vancoillie is dit een tweede thuis: de historicus woont vlakbij en bracht met Menen Wald – Geschiedenis van de Duitse militaire graven van de Eerste Wereldoorlog in Zuid-West-Vlaanderen een boek over de begraafplaats uit. ‘In het begin van de oorlog begroeven de Duitsers hun doden gewoon op burgerlijke begraafplaatsen’, zegt hij. ‘Maar omdat de vijand daardoor snel kon zien hoe groot hun verliezen waren, gingen ze vanaf het midden van 1917 eigen begraafplaatsen aanleggen. Veel soberder dan ervoor, en zo veel mogelijk buiten de dorpskernen. Zo ging het ook hier. Tot dan was dit een bos van een vooraanstaande familie uit Wevelgem, die het als jachtgebied gebruikte. Maar vanaf juni 1917 werden hier gesneuvelde Duitse soldaten begraven.’ Na de oorlog werd de Belgische staat verantwoordelijk voor het onderhoud van de Duitse oorlogsbegraafplaatsen. Omdat het onderhoud op veel plekken te wensen overliet, vertelt Vancoillie, kreeg Duitsland in de loop van de jaren twintig het beheer in handen. In de hele provincie werden begraafplaatsen samengevoegd en genationaliseerd: elk land bracht zijn gesneuvelden samen en herbegroef ze volgens zijn eigen regels. Een ongeziene logistieke operatie, in een landschap dat nog lang niet van het oorlogsgeweld was hersteld. Volgens Vancoillie verliep de verhuizing van die tienduizenden lichamen ‘redelijk ordentelijk’. ‘De soldaten werden opgegraven, in jutezakken gestoken en genummerd, en dan met vrachtwagens naar hun nieuwe rustplaats vervoerd’, zegt hij. ‘Volgens wat ik erover gelezen heb, is die operatie vrij respectvol en nauwkeurig verlopen.’ Zo verging het ook de ‘Deerlijkse Duitsers’: eind jaren 1920 werden die naar de nieuwe Duitse verzamelbegraafplaats in Heule overgebracht. ‘Om alles gemakkelijk te kunnen beheren, kozen de Duitsers ervoor om de kleine begraafplaatsen van verschillende dorpen samen te brengen’, zegt Vancoillie. ‘Duitsland kampte met gigantische schulden en het was zo berekend dat elk graf niet te veel mocht kosten.’ Grote percelen vol onkruid en bezaaid met simpele houten kruisjes, zo zagen de Duitse oorlogskerkhoven er toen uit. Gevallen van vandalisme kwam Vancoillie tijdens zijn zoektocht in de archieven overigens niet tegen. ‘Maar in de oorlogswinter van 1944 was het zo koud dat de meeste kruisjes en bomen als brandhout gebruikt zijn.’ Na de Tweede Wereldoorlog veranderde Menen Wald flink van uiterlijk. Door een verdere concentratie bleven in heel West-Vlaanderen slechts vier Duitse militaire begraafplaatsen uit de Eerste Wereldoorlog over, en verhuisden Karl Trunk, Paul Haupt en Hedwig Kirchner opnieuw: van Heule naar Menen deze keer. Daar werd de begraafplaats flink uitgebreid en werden de houten kruisjes vervangen door sobere tegels in het gras. Rond en tussen de tegelrijen werden eiken aangeplant, de Duitse bomensoort bij uitstek. ‘In principe heeft iedereen hier een individueel graf van 35 op 50 centimeter’, zegt Vancoillie. ‘Een radicale breuk met de anonieme massagraven die tot de Eerste Wereldoorlog de norm waren.’ Langs de gedenkkapel, centraal op Menen Wald, stappen we tot bij het graf van Hedwig Kirchner. ‘Zij is een van de slechts tien vrouwen hier’, zegt Vancoillie. Blok K, graf 1077: daar ligt ze nu begraven. Geboren in Prien am Chiemsee in Beieren, gesneuveld in Deerlijk en na enkele omzwervingen door Zuid-West-Vlaanderen in Menen aanbeland. ‘Ze is gestorven door een vliegtuigbom, die informatie heb ik teruggevonden’, zegt Vancoillie. ‘Sowieso moet ze zich vrijwillig hebben aangemeld om te komen helpen aan het front, anders was ze wel bij het Rode Kruis in Duitsland gebleven.’ Gefreiter Paul Haupt en Husar Karl Trunk liggen vlak naast Kirchner begraven. Zou iemand nog aan hen denken, daar in Duitsland? Vancoillie: ‘Ik heb hier al verschillende familieleden van gesneuvelden ontmoet. Maar je merkt dat het veel gevoeliger ligt dan bij Engelsen. Zelfs binnen families wordt er nauwelijks over gesproken en wie zich bezighoudt met de geschiedenis van de oorlog wordt nogal snel als “een halve nazi” beschouwd. Groepen zie je hier dan ook nooit. Het zijn altijd individuele bezoekers.’ Van touringcars vol oorlogstoeristen is er bijgevolg geen spoor. Mocht Stefan Zweig het zien, hij zou ongetwijfeld opgelucht ademhalen. De expo ‘For Evermore’ loopt tot 18 februari 2024 in het In Flanders Fields Museum in Ieper. Verder lezen? Kies je Knack abonnement
 Kies je Knack abonnement",2023-08-06
24,https://www.knack.be/nieuws/wereld/geen-slotverklaring-na-vredesconferentie-over-oekraine-in-saoedi-arabie/,Geen slotverklaring na vredesconferentie over Oekraïne in Saoedi-Arabië,"Kroonprins Mohammed bin Salman organiseerde dit weekend een conferentie in Jeddah, waar een veertigtal landen hun aan deelnamen. Naast een Saoedische en een Oekraïense delegatie maakten vooral landen uit het mondiale Zuiden hun opwachting, zoals Mexico, India en Brazilië.  Deze landen kozen in tegenstelling tot het Westen geen partij voor Oekraïne, maar steunden de Russische invasie ook niet openlijk. Ook Jake Sullivan, de Amerikaanse nationale veiligheidsadviseur, was aanwezig. Rusland was niet van de partij.  De Volksrepubliek China was wel aanwezig. Het was de grote afwezige bij de vorige gespreksronde in het Deense Kopenhagen. De speciale gezant voor Eurazïe Li Hui vertegenwoordigde het Aziatisch land.   China onderhoudt sinds het begin van het conflict nauwe economische en diplomatieke banden met Rusland en heeft oproepen om Moskou te veroordelen afgewezen. ‘We hebben veel meningsverschillen en we hebben verschillende standpunten gehoord, maar het is belangrijk dat onze principes worden gedeeld,’ zei Li aan persagentschap Reuters. ‘China nam actief deel en stond positief tegenover het idee van een nieuwe bijeenkomst’, citeert persagentschap Belga een Europese diplomaat. Zoals verwacht wordt er geen slotverklaring na vredesconferentie na de vredesconferentie gepubliceerd, maar dezelfde Europese bron meldde dat er overeenstemming is over belangrijke punten, in het bijzonder over ‘ de territoriale integriteit en soevereiniteit’ van Oekraïne, ‘die de kern moeten vormen van elk vredesakkoord’.  (Lees verder onder de preview) Brazilië was zaterdag dan weer van mening dat elke echte onderhandeling alle partijen moet omvatten, inclusief Rusland. Dat zei Celso Amorim, een adviseur van de Braziliaanse president Lula da Silva. “Hoewel Oekraïne het grootste slachtoffer is, moeten we, als we echt vrede willen, Moskou op de een of andere manier bij dit proces betrekken”, klonk het.  “De gesprekken zullen niet gemakkelijk zijn, maar de waarheid ligt aan onze kant”, gaf het hoofd van de Oekraïense presidentiële administratie, Andriy Yermak, toe. “We hebben veel meningsverschillen en we hebben veel standpunten gehoord.” Lees hier alles over de oorlog in Oekraïne",2023-08-06
25,https://www.knack.be/nieuws/wereld/frankrijk-steunt-militair-actieplan-om-coup-in-niger-te-stoppen/,Frankrijk steunt militair actieplan om coup in Niger te stoppen,"Mahamadou was niet in Niger toen militairen daar eind juli de macht grepen en president Mohamed Bazoum gevangen zetten. Donderdag maakte de junta in Niger bekend de militaire samenwerking met Frankrijk stop te zetten. Frankrijk heeft meer dan duizend militairen in Niger die helpen bij het bestrijden van groepen die gelinkt zijn aan al-Qaida en Islamitische Staat in de Sahel-regio.  Minister Colonna zei zaterdag tegen de Franse zender RFI dat de soldaten desondanks voorlopig in Niger blijven. Het stationeren van de militairen is volgens de minister afgesproken met de ‘legitieme Nigerese autoriteiten’, die door de coupplegers zijn afgezet.  De afgezette regering is de enige die door Frankrijk wordt erkend, zei Colonna. De situatie van de Franse militairen die nog in het Afrikaanse land zijn, is volgens Colonna momenteel rustig.",2023-08-05
26,https://www.knack.be/nieuws/belgie/negentigtal-belgen-en-familieleden-geevacueerd-uit-niger/,Negentigtal Belgen en familieleden geëvacueerd uit Niger,"Ook vrijdag nog landde een vliegtuig in Madrid met 74 personen die geëvacueerd werden, onder wie Belgen. ‘Tot op heden zijn ongeveer negentig Belgen en rechthebbenden geëvacueerd uit Niger. Dat gebeurde met Franse vliegtuigen en een Amerikaans vliegtuig via Parijs en een Spaans vliegtuig via Madrid’, deelt Buitenlandse Zaken zaterdagmiddag mee in een nieuwe balans.  Buitenlandse Zaken wijst erop dat de cijfers over het aantal Belgen in Niger nog voortdurend veranderen. De Belgische ambassade blijft met hen in contact, klinkt het.  Volgens Buitenlandse Zaken is vrijdag ook het reisadvies aangepast. ‘Alle reizen worden nu afgeraden en Belgen die in Niger verblijven, wordt gevraagd om na te gaan of hun aanwezigheid noodzakelijk is. Als dat niet het geval is, moeten ze gebruik maken van de eerstkomende mogelijkheid om het land te verlaten’, zegt woordvoerder Nicolas Fierens Gevaert.",2023-08-05
27,https://www.knack.be/nieuws/wetenschap/er-was-al-vroeger-leven-op-aarde-dan-we-dachten/,Er was al vroeger leven op aarde dan we dachten,"Dat belet niet dat het de moeite loont om te blijven proberen. Zo wordt er op verschillende niveaus van dat ontstaansproces nieuwe informatie vergaard. In Nature verscheen een overzicht van de kennis over het voorkomen van de chemische elementen die essentieel waren voor de vorming van de eerste levenselementen in de beginperiode van ons zonnestelsel. Dat ontstond zo’n 4,6 miljard jaar geleden uit een enorme kosmische stofwolk. De belangrijkste onderzochte elementen waren waterstof, zuurstof, stikstof en koolstof. Zij moeten aanwezig zijn geweest in zogenaamde ‘kosmochemische reservoirs’ en werden aangetrokken door planeten in de loop van hun vormingsproces – de aarde ontstond zo’n 4,5 miljard jaar geleden. Omdat planeten in hun ontstaansproces frequent te maken kregen met invallende kometen, is het een verdedigbare stelling dat nogal wat chemische elementen op die manier meekwamen. Hoe ze zich verder ontwikkelden, hing mee af van de specifieke omstandigheden tijdens de verdere wording van de planeten. De vorming van leven moet naar kosmische normen vrij snel gegaan zijn. De aarde was aanvankelijk een steriele rotsmassa die ononderbroken geteisterd werd door vulkanische explosies, maar amper een miljard jaar na haar ontstaan stak het eerste leven de kop op. Tot voor kort namen wetenschappers aan dat het ontstaan van leven in opeenvolgende, afgescheiden stappen verliep. Maar een overzicht van de bestaande kennis in New Scientist suggereert dat zo’n stappenproces niet zo waarschijnlijk was. Cruciale processen zouden parallel aan elkaar hebben moeten verlopen om uit te kunnen monden in de eerste levende cellen – het leven op aarde bestond heel lang exclusief uit micro-organismen. We mogen daarbij niet te veel kijken naar wat vandaag als de oudste levende organismen worden beschouwd: de stromatolieten uit West-Australië. Die zouden rechtstreeks afstammen van microben die 3,5 miljard jaar geleden ontstonden. Maar zij beschikken over meer dan honderd genen, waardoor het ondenkbaar is dat ze sterk genoeg lijken op hun allereerste voorouders om er iets bruikbaars over hun prehistorie uit af te kunnen leiden – hun voorouders moeten véél eenvoudiger zijn geweest. Virussen kunnen we in dit verhaal niet mee in rekening brengen: ze zijn genetisch wel een stuk beperkter, maar ze hebben andere levensvormen nodig voor hun overleving, dus ze kunnen niet ‘de eersten’ zijn geweest. Een levende cel heeft in essentie drie belangrijke componenten: een wand of membraan voor structuur en beveiliging, een metabolisme voor het leveren van energie, en genen voor de voortplanting. De ontstaansbiochemie van die drie processen afzonderlijk is vrij goed beschreven. Maar in een cel zijn ze zo afhankelijk van elkaar dat het moeilijk is een mechanisme te bedenken waarin ze één voor één konden ontstaan. Het lijkt logischer dat hun ontstaan een complex proces was, waarin de drie componenten min of meer samen opdoken uit de basischemie die op de prille aarde beschikbaar was. Het gaat dan om vetachtige lipiden die membranen vormen, aminozuren voor eiwitten, en moleculen voor genetische structuren zoals RNA. De eerste complexere cellen zouden al zo’n 1,5 miljard jaar geleden ontstaan zijn. Vrij eenvoudige chemische stoffen als formamide en cyanamide zouden in contact met kleiachtige componenten en onder impuls van ultraviolet licht zowel RNA als aminozuren kunnen vormen. Sommige aminozuren zouden, al dan niet met de hulp van primitief RNA, aan elkaar gekoppeld zijn geraakt in korte eiwitten – RNA is in staat om bepaalde chemische reacties te vergemakkelijken of versnellen. Daaruit zouden de eerste lipiden ontstaan zijn, die een vorm van bescherming boden aan de andere processen. Zo zouden er in de oorspronkelijke chemische oersoep op de aarde cellen opgedoken zijn. Wetenschappers hebben uit dat alles geconcludeerd dat het eerste leven op de aarde niet ontstaan is in heetwatergeisers in de diepten van de oceaan, zoals algemeen wordt aangenomen. Daar zouden de omstandigheden voor de beschreven processen niet geschikt zijn geweest. Het lijkt er meer op dat het gebeurde in chemisch roerige stroompjes van zoet water, bijvoorbeeld op de flanken van vulkanen. In ieder geval besloten ze uit hun analysen dat het levensbegin een veel ingewikkelder proces was dan we tot dusver geneigd waren te denken. Dat inzicht wordt versterkt door een recent artikel in Science over de prangende vraag hoe het komt dat levensmoleculen een specifieke ‘handigheid’ hebben, die essentieel is voor hun werking. De genetische moleculen DNA en RNA komen uitsluitend voor in een ‘linkshandige’ vorm, de aminozuren die eiwitten vormen zijn ‘rechtshandig’. Die dubbele handigheid is nodig om de overschrijving van genetische eigenschappen in eiwitten vlot te laten verlopen. Veel chemische reacties produceren min of meer even grote hoeveelheden van de twee vormen van een molecule, die zich tot elkaar verhouden zoals onze linkerhand tot onze rechterhand. Maar ons lichaam is bijvoorbeeld niet in staat om beide vormen van de suikermolecule glucose te verwerken – het werkt slechts voor één van de twee spiegelbeelden. Hetzelfde gaat op voor de meeste moleculen die essentieel zijn voor ons bestaan. In de loop van hun ontstaan moet er voor de levensmoleculen dus een proces gespeeld hebben dat een sterke selectiviteit in hun structuur in de hand werkte. Het levensbegin was een veel ingewikkelder proces dan we tot nu toe dachten. Nieuwe wetenschappelijke inzichten suggereren dat magnetische materialen er een sleutelrol in hebben gehad. Het ijzerhoudende mineraal magnetiet, dat veel voorkomt in de aardkorst, zou een geschikte kandidaat zijn. Uit experimenten blijkt dat het in staat is om een voorloper van RNA-moleculen een welbepaalde ‘handigheid’ te geven. Uit dat alles blijkt dat het allesbehalve vanzelfsprekend was dat er zoiets als leven ontstond. Wij zijn een gevolg van meer dan één gelukstreffer. Hoe je het ook draait of keert, in alle levensscenario’s lijkt RNA een belangrijke rol te spelen. Vandaag is een complex van RNA-moleculen cruciaal om de informatie uit hun zustermolecule DNA over te schrijven in bruikbare eiwitten. Boodschapper-RNA brengt de informatie uit het DNA over naar een structuur die ribosoom-RNA wordt genoemd, en waar die informatie in eiwitten wordt omgezet door de kleine transfer-RNA-moleculen die aminozuren aandragen. Het is een complex proces, maar het werkt efficiënt. Een analyse in Nature poneert dat een oeroude RNA-molecule de basis zou zijn geweest voor het aaneenschakelen van aminozuren tot eiwitten. Ze wordt beschouwd als een voorloper van het ribosoom. Twee laboratoria, eentje in Israël en een ander in Japan, zijn erin geslaagd om zo’n protoribosoom te maken en te bestuderen hoe het functioneert. Er zouden op de jonge aarde veel natuurlijke experimenten met allerlei vormen van RNA geweest zijn, maar uiteindelijk zou het protoribosoom de aanzet hebben gegeven tot alles wat volgde. Het kan erop wijzen dat de eerste korte eiwitten die het produceerde extreem nuttig waren, waardoor het concept bewaard werd en stevig verankerd raakte in het levensproces. Maar wat die eiwitten precies waren, weten we niet en zullen we misschien nooit weten. De grote wetenschappelijke vakbladen besteden de laatste tijd veel aandacht aan de vraag hoe oercellen de aanzet gaven tot het ontstaan van de complexe levensvormen, waar wij een voorbeeld van zijn. Ook in die zoektocht wordt vooruitgang geboekt, wat tot verrassingen heeft geleid. Want het begint er steeds meer op te lijken dat de grote levensboom niet uit drie dikke takken bestond, zoals men nu nog aanneemt, maar slechts twee. De drie waren bacteriën, archaea (een aparte vorm van micro-organismen) en eukaryoten (alle organismen met een complexe celstructuur). Er komt echter steeds meer evidentie voor het idee dat de eukaryoten in feite niet apart ontsproten uit de basis, maar groeiden uit specifieke archaea. Het betreft organismen die genoemd werden naar de Noorse god Loki en het Noorse godenrijk Asgard, omdat de eerste vertegenwoordigers ervan in de oceaan voor Noorwegen gevonden werden in 2008. Ze lijken op bacteriën, maar hebben genen en eiwitten die later in eukaryoten zouden opduiken – zo bleek uit een artikel in Nature Microbiology. De gegevens suggereren een scenario, waarin bepaalde ‘asgardarchaea’ met specifieke genetische kenmerken kleinere bacteriën opslorpten, die de cellulaire complexiteit verhoogden en aanleiding gaven tot de meer doorwrochte celstructuur waaruit de rest van het leven zou zijn ontstaan. De mitochondriën die onze cellen energie leveren, zijn het resultaat van fusies van kleine bacteriën met oercellen – dat was al bekend. In de natuur worden archaea meestal maar in lage concentraties gevonden, maar sinds kort lukt het wetenschappers om ze te kweken, zodat ze grotere hoeveelheden in handen krijgen voor hun studies. De wezentjes zouden trouwens veel algemener zijn dan men aannam, en in alle mogelijke biotopen voorkomen. We hebben ze lange tijd gewoon niet opgemerkt. In lijn met de laatste inzichten meldde Nature onlangs dat de oudste bekende voorlopers van de eukaryoten al langer op de aarde aanwezig waren dan men dacht. Ook dat is een constante in het onderzoek: de geschiedenis van het leven wordt niet alleen complexer, ze startte ook vroeger dan we tot nu toe aannamen. Hoe langer we ernaar kijken, hoe ingewikkelder én ouder het wordt. Tot voor kort ging men ervan uit dat complex leven tussen 800 miljoen en 1 miljard jaar geleden ontstond, maar genetische en gesofisticeerde paleontologische analyses van het voorkomen van bepaalde chemische merkers wijzen uit dat het véél vroeger moet zijn geweest: tussen 1,2 en misschien zelfs 1,8 miljard jaar geleden. Zo’n miljard jaar geleden zouden algen zich al seksueel hebben voortgeplant. Het proces moet vrij snel de aanzet gegeven hebben tot een groeiende diversiteit van het leven. Zo’n miljard jaar geleden zouden er al meercellige algen geweest zijn die zich seksueel konden voortplanten, en eencellige ‘diertjes’ die een brede waaier aan gedragspatronen etaleerden. Sindsdien is het leven ongelofelijk veelzijdig geworden. Elegante experimenten met piepkleine eencellige diertjes uit het geslacht Stentor, soms trompetdiertjes genoemd vanwege hun voorkomen, wijzen uit hoe de beestjes door samenwerking meercellige samenstellingen kunnen krijgen. Volgens New Scientist kunnen twee of zelfs meer beestjes occasioneel samenwerken om gemakkelijker aan voedsel te komen. Ze voeden zich door een waterstroom te genereren met draadjes aan hun trompetachtige ‘mond’, waaruit ze voedingsdeeltjes filteren. Als ze met meer zijn, kunnen ze een sterkere stroming opwekken dan wanneer ze het alleen moeten doen. De vraag rijst dan waarom ze niet altijd in hechte kolonies leven, zoals andere, meestal grotere waterdiertjes. Mogelijk is het voordeel niet evenredig verdeeld over de partners, waardoor de minder bedeelden uit de coalitie stappen en op zoek gaan naar een betere optie. Het zou er dus een komen en gaan zijn in plaats van een solide samenwerking. Maar uiteindelijk zou dit type coöperatie aanleiding kunnen geven tot een definitief contact. Als verschillende cellen in zo’n samenwerkingsverband vervolgens aparte functies vervullen, is de evolutie naar complex meercellig leven een feit. Daar zijn vandaag mooie voorbeelden van te vinden, zoals het waterzakmosdiertje in zoet water en het Portugees oorlogsschip in zee: samenwerkende vennootschappen van afzonderlijke diertjes die in het collectief een eigen rol hebben, zoals voeding, voortplanting of verdediging, tot meerdere eer en glorie van het geheel. Het klinkt als werknemers in een succesvol bedrijf. Verder lezen? Kies je Knack abonnement
 Kies je Knack abonnement",2023-08-05
